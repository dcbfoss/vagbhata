Chapter 1
athāto'bhayāmalakīyaṃ rasāyanapādaṃ vyākhyāsyāmaḥ||1||
iti ha smāha bhagavānātreyaḥ||2||
cikitsitaṃ vyādhiharaṃ pathyaṃ sādhanamauṣadham|
prāyaścittaṃ praśamanaṃprakṛtisthāpanaṃ hitam||3||
vidyādbheṣajanāmāni,...|4|
bheṣajaṃ dvividhaṃ ca tat|
svasthasyorjaskaraṃ kiñcit kiñcidārtasya roganut||4||
abheṣajaṃ ca dvividhaṃ bādhanaṃ sānubādhanam||
svasthasyorjaskaraṃ yattu tadvṛṣyaṃ tadrasāyanam||5||
prāyaḥ, prāyeṇa rogāṇāṃ dvitīyaṃ praśamematam|
prāyaḥśabdoviśeṣārtho hyubhayaṃ hyubhayārthakṛt||6||
dīrghamāyuḥ smṛtiṃ medhāmārogyaṃ taruṇaṃvayaḥ|
prabhāvarṇasvaraudāryaṃ dehendriyabalaṃ param||7||
vāksiddhiṃ praṇatiṃkāntiṃ labhate nā rasāyanāt|
lābhopāyo hi śastānāṃ rasādīnāṃ rasāyanam||8||
apatyasantānakaraṃ yat sadyaḥ sampraharṣaṇam|
vājīvātibalo yenayātyapratihataḥ striyaḥ||9||
bhavatyatipriyaḥ strīṇāṃ yena yenopacīyate|
jīryato'pyakṣayaṃ śukraṃ phalavadyena dṛśyate||10||
prabhūtaśākhaḥ śākhīva yena caityo yathā mahān|
bhavatyarcyobahumataḥ prajānāṃ subahuprajaḥ||11||
santānamūlaṃ yeneha pretya cānantyamaśnute|
yaśaḥ śriyaṃ balaṃ puṣṭiṃ vājīkaraṇameva tat||12||
svasthasyorjaskaraṃ tvetaddvividhaṃ proktamauṣadham|
yadvyādhinirghātakaraṃ vakṣyate taccikitsite||13||
cikitsitārtha etāvān vikārāṇāṃ yadauṣadham|
rasāyanavidhiścāgre vājīkaraṇameva ca||14||
abheṣajamiti jñeyaṃ viparītaṃ yadauṣadhāt|
tadasevyaṃ niṣevyaṃ tu pravakṣyāmi yadauṣadham||15||
rasāyanānāṃ dvividhaṃ prayogamṛṣayo viduḥ|
kuṭīprāveśikaṃ caiva vātātapikameva ca||16||
kuṭīprāveśikasyādau vidhiḥ samupadekṣyate|
nṛpavaidyadvijātīnāṃ sādhūnāṃpuṇyakarmaṇām||17||
nivāse nirbhaye śaste prāpyopakaraṇe pure|
diśi pūrvottarasyāṃ ca subhūmau kārayet kuṭīm||18||
vistārotsedhasampannāṃ trigarbhāṃ sūkṣmalocanām|
ghanabhittimṛtusukhāṃ suspaṣṭāṃ manasaḥ priyām||19||
śabdādīnāmaśastānāmagamyaṃ strīvivarjitām|
iṣṭopakaraṇopetāṃ sajjavaidyauṣadhadvijām||20||
athodagayane śukle tithinakṣatrapūjite|
muhūrtakaraṇopete praśastekṛtavāpanaḥ||21||
dhṛtismṛtibalaṃ kṛtvā śraddadhānaḥ samāhitaḥ|
vidhūya mānasān doṣān maitrīṃ bhūteṣu cintayan||22||
devatāḥpūjayitvā'gre dvijātīṃśca pradakṣiṇam|
devagobrāhmaṇān kṛtvā tatastāṃ praviśetkuṭīm||23||
tasyāṃ saṃśodhanaiḥ śuddhaḥ sukhī jātabalaḥ punaḥ|
rasāyanaṃ prayuñjīta tatpravakṣyāmiśodhanam||24||
harītakīnāṃ cūrṇāni saindhavāmalake guḍam|
vacāṃ viḍaṅgaṃ rajanīṃ pippalīṃ viśvabheṣajam||25||
pibeduṣṇāmbunā jantuḥsnehasvedopapāditaḥ|
tena śuddhaśarīrāya kṛtasaṃsarjanāya ca||26||
trirātraṃ yāvakaṃ dadyāt pañcāhaṃvā'pi sarpiṣā|
saptāhaṃ vā purāṇasya yāvacchuddhestu varcasaḥ||27||
śuddhakoṣṭhaṃ tu taṃ jñātvā rasāyanamupācaret|
vayaḥprakṛtisātmyajño yaugikaṃ yasya yadbhavet||28||
harītakīṃ pañcarasāmuṣṇāmalavaṇāṃ śivām|
doṣānulomanīṃ laghvīṃvidyāddīpanapācanīm||29||
āyuṣyāṃ pauṣṭikīṃ dhanyāṃ vayasaḥ sthāpanīṃ parām|
sarvarogapraśamanīṃbuddhīndriyabalapradām||30||
kuṣṭhaṃ gulmamudāvartaṃ śoṣaṃ pāṇḍvāmayaṃmadam|
arśāṃsi grahaṇīdoṣaṃ purāṇaṃ viṣamajvaram||31||
hṛdrogaṃ saśirorogamatīsāramarocakam|
kāsaṃ pramehamānāhaṃ plīhānamudaraṃ navam||32||
kaphaprasekaṃ vaisvaryaṃ vaivarṇyaṃ kāmalāṃ krimīn|
śvayathuṃ tamakaṃ chardiṃ klaibyamaṅgāvasādanam||33||
srotovibandhān vividhān pralepaṃ hṛdayorasoḥ|
smṛtibuddhipramohaṃ ca jayecchīghraṃ harītakī||34||
(ajīrṇino rūkṣabhujaḥ strīmadyaviṣakarśitāḥ|
severannābhayāmete kṣuttṛṣṇoṣṇārditāścaye)||35||
tān guṇāṃstāni karmāṇi vidyādāmalakīṣvapi|
yānyuktāni harītakyā vīryasya tu viparyayaḥ||36||
ataścāmṛtakalpāni vidyāt karmabhirīdṛśaiḥ|
harītakīnāṃ śasyāni bhiṣagāmalakasya ca||37||
oṣadhīnāṃ parā bhūmirhimavāñ śailasattamaḥ|
tasmātphalāni tajjāni grāhayetkālajāni tu||38||
āpūrṇarasavīryāṇi kāle kāle yathāvidhi|
ādityapavanacchāyāsalilaprīṇitāni ca||39||
yānyajagdhānyapūtīni nirvraṇānyagadāni ca|
teṣāṃ prayogaṃ vakṣyāmi phalānāṃ karma cottamam||40||
pañcānāṃ pañcamūlānāṃ bhāgān daśapalonmitān|
harītakīsahasraṃ ca triguṇāmalakaṃ navam||41||
vidārigandhāṃ bṛhatīṃ pṛśniparṇīṃ nidigdhikām|
vidyādvidārigandhādyaṃ śvadaṃṣṭrāpañcamaṃ gaṇam||42||
bilvāgnimanthaśyonākaṃ kāśmaryamatha pāṭalām|
punarnavāṃ śūrpaparṇyau balāmeraṇḍameva ca||43||
jīvakarṣabhakau medāṃ jīvantīṃ saśatāvarīm|
śarekṣudarbhakāśānāṃ śālīnāṃ mūlameva ca||44||
ityeṣāṃ pañcamūlānāṃ pañcānāmupakalpayet|
bhāgān yathoktāṃstatsarvaṃ sādhyaṃ daśaguṇe'mbhasi||45||
daśabhāgāvaśeṣaṃ tu pūtaṃ taṃ grāhayedrasam|
harītakīśca tāḥ sarvāḥ sarvāṇyāmalakāni ca||46||
tāni sarvāṇyanasthīni phalānyāpothya kūrcanaiḥ|
vinīya tasminniryūhe cūrṇānīmānidāpayet||47||
maṇḍūkaparṇyāḥ pippalyāḥ śaṅkhapuṣpyāḥ plavasyaca|
mustānāṃ saviḍaṅgānāṃ candanāguruṇostathā||48||
madhukasya haridrāyā vacāyāḥ kanakasya ca|
bhāgāṃścatuṣpalān kṛtvā sūkṣmailāyāstvacastathā||49||
sitopalāsahasraṃ ca cūrṇitaṃtulayā'dhikam|
tailasya dvyāḍhakaṃ tatra dadyāttrīṇi ca sarpiṣaḥ||50||
sādhyamaudumbare pātre tat sarvaṃ mṛdunā'gninā|
jñātvālehyamadagdhaṃ ca śītaṃ kṣaudreṇa saṃsṛjet||51||
kṣaudrapramāṇaṃ snehārdhaṃ tat sarvaṃ ghṛtabhājane|
tiṣṭhetsammūrcchitaṃ tasya mātrāṃ kāle prayojayet||52||
yā noparundhyādāhāramekaṃ mātrā jarāṃprati|
ṣaṣṭikaḥ payasā cātra jīrṇe bhojanamiṣyate||53||
vaikhānasā vālakhilyāstathā cānye tapodhanāḥ|
rasāyanamidaṃ prāśyababhūvuramitāyuṣaḥ||54||
muktvā jīrṇaṃ vapuścāgryamavāpustaruṇaṃ vayaḥ|
vītatandrāklamaśvāsā nirātaṅkāḥ samāhitāḥ||55||
medhāsmṛtibalopetāścirarātraṃ tapodhanāḥ|
brāhmaṃ tapo brahmacaryaṃ ceruścātyantaniṣṭhayā||56||
rasāyanamidaṃ brāhmamāyuṣkāmaḥ prayojayet|
dīrghamāyurvayaścāgryaṃ kāmāṃśceṣṭān samaśnute||57||
(iti brāhmarasāyanam)|
yathoktaguṇānāmāmalakānāṃ sahasraṃ piṣṭasvedanavidhinā payasa ūṣmaṇā susvinnamanātapaśuṣkamanasthi cūrṇayet| tadāmalakasahasrasvarasaparipītaṃ sthirāpunarnavājīvantīnāgabalābrahmasuvarcalāmaṇḍūkaparṇīśatāvarīśaṅkhapuṣpīpippalīvacāviḍaṅgasvayaṅguptāmṛtācandanāgurumadhukamadhūkapuṣpotpalapadmamālatīyuvatīyūthikācūrṇāṣṭabhāgasaṃyuktaṃ punarnāgabalāsahasrapalasvarasaparipītamanātapaśuṣkaṃ dviguṇitasarpiṣā kṣaudrasarpiṣā vā kṣudraguḍākṛtiṃ kṛtvā śucau dṛḍhe ghṛtabhāvite kumbhe bhasmarāśeradhaḥ sthāpayedantarbhūmeḥ pakṣaṃ kṛtarakṣāvidhānamatharvavedavidā, pakṣātyaye coddhṛtya kanakarajatatāmrapravālakālāyasacūrṇāṣṭabhāgasaṃyuktamardhakarṣavṛddhyā yathoktena vidhinā prātaḥ prātaḥ prayuñjāno'gnibalamabhisamīkṣya, jīrṇe ca ṣaṣṭikaṃ payasā sasarpiṣkamupasevamāno yathoktān guṇān samaśnuta iti||58||
bhavanti cātra-
idaṃ rasāyanaṃ brāhmaṃ maharṣigaṇasevitam|
bhavatyarogo dīrghāyuḥ prayuñjāno mahābalaḥ||59||
kāntaḥ prajānāṃsiddhārthaścandrādityasamadyutiḥ|
śrutaṃ dhārayate sattvamārṣaṃ cāsya pravartate||60||
dharaṇīdharasāraśca vāyunā samavikramaḥ|
sa bhavatyaviṣaṃ cāsya gātre sampadyate viṣam||61||
(iti dvitīyaṃ brāhmarasāyanam)|
bilvo'gnimanthaḥ śyonākaḥ kāśmaryaḥ pāṭalirbalā|
parṇyaścatasraḥ pippalyaḥ śvadaṃṣṭrā bṛhatīdvayam||62||
śṛṅgī tāmalakī drākṣā jīvantī puṣkarāguru|
abhayā cāmṛtā ṛddhirjīvakarṣabhakau śaṭī||63||
mustaṃ punarnavā medā sailā candanamutpalam|
vidārī vṛṣamūlāni kākolī kākanāsikā||64||
eṣāṃ palonmitān bhāgāñchatānyāmalakasya ca|
pañca dadyāttadaikadhyaṃ jaladroṇe vipācayet||65||
jñātvā gatarasānyetānyauṣadhānyatha taṃ rasam|
taccāmalakamuddhṛtya niṣkulaṃ tailasarpiṣoḥ||66||
paladvādaśake bhṛṣṭvā dattvā cārdhatulāṃ bhiṣak|
matsyaṇḍikāyāḥ pūtāyā lehavatsādhu sādhayet||67||
ṣaṭpalaṃ madhunaścātra siddhaśīte pradāpayet|
catuṣpalaṃ tugākṣīryāḥ pippalīdvipalaṃ tathā||68||
palamekaṃ nidadhyācca tvagelāpatrakeśarāt|
ityayaṃ cyavanaprāśaḥ paramukto rasāyanaḥ||69||
kāsaśvāsaharaścaiva viśeṣeṇopadiśyate|
kṣīṇakṣatānāṃ vṛddhānāṃ bālānāṃcāṅgavardhanaḥ||70||
svarakṣayamurorogaṃ hṛdrogaṃ vātaśoṇitam|
pipāsāṃ mūtraśukrasthān doṣāṃścāpyapakarṣati||71||
asya mātrāṃprayuñjīta yoparundhyānna bhojanam|
asya prayogāccyavanaḥsuvṛddho'bhūtpunaryuvā||72||
medhāṃ smṛtiṃ kāntimanāmayatvamāyuḥprakarṣaṃ balamindriyāṇām|
strīṣu praharṣaṃ paramagnivṛddhiṃ varṇaprasādaṃpavanānulomyam||73||
rasāyanasyāsya naraḥ prayogāllabheta jīrṇo'pi kuṭīpraveśāt|
jarākṛtaṃ rūpamapāsya sarvaṃ bibharti rūpaṃ navayauvanasya||74||
(iti cyavanaprāśaḥ)|
athāmalakaharītakīnāmāmalakabibhītakānāṃharītakībibhītakānāmāmalakaharītakībibhītakānāṃ vā palāśatvagavanaddhānāṃmṛdā'valiptānāṃkukūlasvinnānāmakulakānāṃ palasahasramulūkhale sampothya dadhighṛtamadhupalalatailaśarkarāsaṃyuktaṃ bhakṣayedanannabhugyathoktena vidhinā; tasyānte yavāgvādibhiḥ pratyavasthāpanam abhyaṅgotsādanaṃ sarpiṣā yavacūrṇaiśca, ayaṃ ca rasāyanaprayogaprakarṣo dvistāvadagnibalamabhisamīkṣyapratibhojanaṃ yūṣeṇa payasā vā ṣaṣṭikaḥ sasarpiṣkaḥ, ataḥ paraṃ yathāsukhavihāraḥ kāmabhakṣyaḥ syāt| anena prayogeṇarṣayaḥ punaryuvatvamavāpurbabhūvuścānekavarṣaśatajīvino nirvikārāḥ paraṃ śarīrabuddhīndriyabalasamuditāśceruścātyantaniṣṭhayā tapaḥ||75||
(iticaturthāmalakarasāyanam)|
harītakyāmalakabibhītakapañcapañcamūlaniryūhepippalīmadhukamadhūkakākolīkṣīrakākolyātmaguptājīvakarṣabhakakṣīraśuklākalkasamprayuktenavidārīsvarasenakṣīrāṣṭaguṇasamprayuktena ca sarpiṣaḥ kumbhaṃ sādhayitvā prayuñjāno'gnibalasamāṃmātrāṃ jīrṇe ca kṣīrasarpirbhyāṃ śāliṣaṣṭikamuṣṇodakānupānamaśnañjarāvyādhipāpābhicāravyapagatabhayaḥśarīrendriyabuddhibalamatulamupalabhyāpratihatasarvārambhaḥparamāyuranavāpnuyāt|76||
(iti pañcamo harītakīyogaḥ)|
harītakyāmalakabibhītakaharidrāsthirābalāviḍaṅgāmṛtavallīviśvabheṣajamadhukapippalīsomavalkasiddhena kṣīrasarpiṣā madhuśarkarābhyāmapi ca sannīyāmalakasvarasaśataparipītamāmalakacūrṇamayaścūrṇacaturbhāgasamprayuktaṃpāṇitalamātraṃ prātaḥ prātaḥ prāśya yathoktena vidhinā sāyaṃ mudgayūṣeṇa payasā vā sasarpiṣkaṃśāliṣaṣṭikānnamaśnīyāt, trivarṣaprayogādasya varṣaśatamajaraṃ vayastiṣṭhati,śrutamavatiṣṭhate, sarvāmayāḥ praśāmyanti, viṣamaviṣaṃ bhavati gātre, gātramaśmavatsthirībhavati, adhṛṣyo bhūtānāṃbhavati||77||
bhavanticātra-
yathā'marāṇāmamṛtaṃ yathā bhogavatāṃsudhā|
tathā'bhavanmaharṣīṇāṃ rasāyanavidhipurā||78||
na jarāṃ na ca daurbalyaṃ nāturyaṃ nidhanaṃ na ca|
jagmurvarṣasahasrāṇi rasāyanaparāḥ purā||79||
na kevalaṃ dīrghamihāyuraśnute rasāyanaṃ yovidhivanniṣevate|
gatiṃ sa devarṣiniṣevitāṃ śubhāṃ prapadyate brahma tatheti cākṣayam||80||
tatraślokaḥ-
abhayāmalakīye'smin ṣaḍyogāḥ parikīrtitāḥ|
rasāyanānāṃ siddhānāmāyuryairanuvartate||81||
athātaḥ prāṇakāmīyaṃ rasāyanapādaṃ vyākhyāsyāmaḥ||1||
iti ha smāha bhagavānātreyaḥ||2||
prāṇakāmāḥśuśrūṣadhvamidamucyamānamamṛtamivāparamaditisutahitakaramacintyādbhutaprabhāvamāyuṣyamārogyakaraṃ vayasaḥ sthāpanaṃ nidrātandrāśramaklamālasyadaurbalyāpaharamanilakaphapittasāmyakaraṃsthairyakaramabaddhamāṃsaharamantaragnisandhukṣaṇaṃ prabhāvarṇasvarottamakaraṃ rasāyanavidhānam| anena cyavanādayo maharṣayaḥ punaryuvatvamāpurnārīṇāṃ ceṣṭatamā babhūvuḥ, sthirasamasuvibhaktamāṃsāḥ, susaṃhatasthiraśarīrāḥ, suprasannabalavarṇendriyāḥ, sarvatrāpratihataparākramāḥ, kleśasahāśca| sarve śarīradoṣā bhavanti grāmyāhārādamlalavaṇakaṭukakṣāraśuṣkaśākamāṃsatilapalalapiṣṭānnabhojināṃvirūḍhanavaśūkaśamīdhānyaviruddhāsātmyarūkṣakṣārābhiṣyandibhojināṃklinnagurupūtiparyuṣitabhojināṃ viṣamādhyaśanaprāyāṇāṃ divāsvapnastrīmadyanityānāṃviṣamātimātravyāyāmasaṅkṣobhitaśarīrāṇāṃbhayakrodhaśokalobhamohāyāsabahulānām; atonimittaṃ hi śithilībhavanti māṃsāni, vimucyante sandhayaḥ, vidahyate raktaṃ, viṣyandate cānalpaṃ medaḥ, nasandhīyate'sthiṣumajjā, śukraṃ na pravartate, kṣayamupaityojaḥ; sa evambhūto glāyati, sīdati, nidrātandrālasyasamanvito nirutsāhaḥ śvasiti, asamarthaśceṣṭānāṃ śārīramānasīnāṃ, naṣṭasmṛtibuddhicchāyo rogāṇāmadhiṣṭhānabhūto na sarvamāyuravāpnoti| tasmādetān doṣānavekṣamāṇaḥ sarvān yathoktānahitānapāsyāhāravihārān rasāyanāni prayoktumarhatītyuktvā bhagavān punarvasurātreya uvāca-||3||
āmalakānāṃ subhūmijānāṃkālajānāmanupahatagandhavarṇarasānāmāpūrṇarasapramāṇavīryāṇāṃ svarasena punarnavākalkapādasamprayuktena sarpiṣaḥ sādhayedāḍhakam, ataḥ paraṃ vidārīsvarasena jīvantīkalkasamprayuktena, ataḥ paraṃ caturguṇena payasā balātibalākaṣāyeṇa śatāvarīkalkasaṃyuktena; anena krameṇaikaikaṃ śatapākaṃ sahasrapākaṃ vā śarkarākṣaudracaturbhāgasamprayuktaṃ sauvarṇe rājate mārtike vā śucau dṛḍhe ghṛtabhāvite kumbhe sthāpayet; tadyathoktena vidhinā yathāgni prātaḥ prātaḥ prayojayet, jīrṇe ca kṣīrasarpirbhyāṃśāliṣaṣṭikamaśnīyāt| asya prayogādvarṣaśataṃ vayo'jaraṃ tiṣṭhati, śrutamavatiṣṭhate, sarvāmayāḥ praśāmyanti, apratihatagatiḥ strīṣu, apatyavān bhavatīti||4||
bhavataścātra-
bṛhaccharīraṃ girisārasāraṃ sthirendriyaṃ cātibalendriyaṃ ca|
adhṛṣyamanyairatikāntarūpaṃ praśastipūjāsukhacittabhāk ca||5||
balaṃ mahadvarṇaviśuddhiragryā svaro ghanaughastanitānukārī|
bhavatyapatyaṃ vipulaṃ sthiraṃ ca samaśnato yogamimaṃ narasya||6||
(ityāmalakaghṛtam)|
āmalakasahasraṃ pippalīsahasrasamprayuktaṃ palāśataruṇakṣārodakottaraṃ tiṣṭhet, tadanugatakṣārodakamanātapaśuṣkamanasthi cūrṇīkṛtaṃ caturguṇābhyāṃ madhusarpirbhyāṃ sannīya śarkarācūrṇacaturbhāgasamprayuktaṃ ghṛtabhājanasthaṃ ṣaṇmāsān sthāpayedantarbhūmeḥ| tasyottarakālamagnibalasamāṃ mātrāṃ khādet, paurvāhṇikaḥ prayogo nāparāhṇikaḥ, sātmyāpekṣaścāhāravidhiḥ| asya prayogādvarṣaśatamajaraṃ vayastiṣṭhatīti samānaṃ pūrveṇa||7||
(ityāmalakāvalehaḥ)|
āmalakacūrṇāḍhakamekaviṃśatirātramāmalakasvarasaparipītaṃ madhughṛtāḍhakābhyāṃ dvābhyāmekīkṛtamaṣṭabhāgapippalīkaṃ śarkarācūrṇacaturbhāgasamprayuktaṃ ghṛtabhājanasthaṃ prāvṛṣi bhasmarāśau nidadhyāt; tadvarṣānte sātmyapathyāśī prayojayet; asya prayogādvarṣaśatamajaramāyustiṣṭhatīti samānaṃ pūrveṇa||8||
(ityāmalakacūrṇam)|
viḍaṅgataṇḍulacūrṇānāmāḍhakamāḍhakaṃ pippalītaṇḍulānāmadhyardhāḍhakaṃ sitopalāyāḥ sarpistailamadhvāḍhakaiḥ ṣaḍbhirekīkṛtaṃ ghṛtabhājanasthaṃ prāvṛṣi bhasmarāśāviti sarvaṃ samānaṃ pūrveṇa yāvadāśīḥ||9||
(iti viḍaṅgāvalehaḥ)|
yathoktaguṇānāmāmalakānāṃ sahasramārdrapalāśadroṇyāṃ sapidhānāyāṃ bāṣpamanudvamantyāmāraṇyagomayāgnibhirupasvedayet, tāni susvinnaśītānyuddhṛtakulakānyāpothyāḍhakena pippalīcūrṇānāmāḍhakena ca viḍaṅgataṇḍulacūrṇānāmadhyardhena cāḍhakena śarkarāyā dvābhyāṃ dvābhyāmāḍhakābhyāṃ tailasya madhunaḥ sarpiṣaśca saṃyojya śucau dṛḍhe ghṛtabhāvite kumbhe sthāpayedekaviṃśatirātram, ata ūrdhvaṃ prayogaḥ; asya prayogādvarṣaśatamajaramāyustiṣṭhatīti samānaṃ pūrveṇa||10|||
(ityāmalakāvaleho'paraḥ)|
dhanvani kuśāstīrṇe snigdhakṛṣṇamadhuramṛttike suvarṇavarṇamṛttike vā vyapagataviṣaśvāpadapavanasalilāgnidoṣe karṣaṇavalmīkaśmaśānacaityoṣarāvasathavarjite deśe yathartusukhapavanasalilādityasevite jātānyanupahatānyanadhyārūḍhānyabālānyajīrṇānyadhigatavīryāṇi śīrṇapurāṇaparṇānyasañjātānyaparṇāni tapasi tapasye vā māse śuciḥ prayataḥ kṛtadevārcanaḥ svasti vācayitvā dvijātīn cale sumuhūrte nāgabalāmūlānyuddharet, teṣāṃ suprakṣālitānāṃ tvakpiṇḍamāmramātramakṣamātraṃ vā ślakṣṇapiṣṭamāloḍya payasā prātaḥ prayojayet, cūrṇīkṛtāni vā pibet payasā, madhusarpirbhyāṃ vā saṃyojyabhakṣayet, jīrṇe ca kṣīrasarpirbhyāṃ śāliṣaṣṭikamaśnīyāt| saṃvatsaraprayogādasya varṣaśatamajaraṃ vayastiṣṭhatīti samānaṃ pūrveṇa||11||
(iti nāgabalārasāyanam)|
balātibalācandanāgurudhavatiniśakhadiraśiṃśapāsanasvarasāḥ punarnavāntāścauṣadhayo daśa nāgabalayā vyākhyātāḥ| svarasānāmalābhe tvayaṃ svarasavidhiḥ- cūrṇānāmāḍhakamāḍhakamudakasyāhorātrasthitaṃ mṛditapūtaṃ svarasavat prayojyam||12||
bhallātakānyanupahatānyanāmayānyāpūrṇarasapramāṇavīryāṇi pakvajāmbavaprakāśāni śucau śukre vā māsesaṅgṛhya yavapalle māṣapalle vānidhāpayet, tāni caturmāsasthitāni sahasi sahasye vā māse prayoktumārabhetaśītasnigdhamadhuropaskṛtaśarīraḥ| pūrvaṃ daśabhallātakānyāpothyāṣṭaguṇenāmbhasā sādhusādhayet, teṣāṃ rasamaṣṭabhāgāvaśeṣaṃ pūtaṃ sapayaskaṃ pibetsarpiṣā'ntarmukhamabhyajya| tānyekaikabhallātakotkarṣāpakarṣeṇa daśabhallātakānyātriṃśataḥ prayojyāni, nātaḥ paramutkarṣaḥ| prayogavidhānena sahasrapara evabhallātakaprayogaḥ| jīrṇe ca sasarpiṣā payasāśāliṣaṣṭikāśanamupacāraḥ, prayogānte ca dvistāvat payasaivopacāraḥ| tatprayogādvarṣaśatamajaraṃ vayastiṣṭhatīti samānaṃ pūrveṇa||13||
(iti bhallātakakṣīram)|
bhallātakānāṃ jarjarīkṛtānāṃ piṣṭasvedanaṃ pūrayitvā bhūmāvākaṇṭhaṃ nikhātasya snehabhāvitasya dṛḍhasyopari kumbhasyāropyoḍupenāpidhāya kṛṣṇamṛttikāvaliptaṃgomayāgnibhirupasvedayet; teṣāṃ yaḥ svarasaḥ kumbhaṃ prapadyeta, tamaṣṭabhāgamadhusamprayuktaṃ dviguṇaghṛtamadyāt; tatprayogādvarṣaśatamajaraṃ vayastiṣṭhatīti samānaṃ pūrveṇa||14||
(itibhallātakakṣaudram)|
bhallātakatailapātraṃ sapayaskaṃ madhukena kalkenākṣamātreṇa śatapākaṃ kuryāditi samānaṃ pūrveṇa||15||
(iti bhallātakatailam)|
bhallātakasarpiḥ bhallātakakṣīraṃ, bhallātakakṣaudraṃ, guḍabhallātakaṃ, bhallātakayūṣaḥ, bhallātakatailaṃ, bhallātakapalalaṃ, bhallātakasaktavaḥ, bhallātakalavaṇaṃ,bhallātakatarpaṇam, iti bhallātakavidhānamuktaṃ bhavati||16||
bhavanticātra-
bhallātakāni tīkṣṇāni pākīnyagnisamānica|
bhavantyamṛtakalpāni prayuktāni yathāvidhi||17||
ete daśavidhāstveṣāṃ prayogāḥparikīrtitāḥ|
rogaprakṛtisātmyajñastān prayogān prakalpayet||18||
kaphajo na sa rogo'sti na vibandho'sti kaścana|
yaṃ na bhallātakaṃ hanyācchīghraṃ medhāgnivardhanam||19||
(iti bhallātakavidhiḥ)|
prāṇakāmāḥ purā jīrṇāścyavanādyā maharṣayaḥ|
rasāyanaiḥ śivairetairbabhūvuramitāyuṣaḥ||20||
brāhmaṃ tapo brahmacaryamadhyātmadhyānameva ca|
dīrghāyuṣo yathākāmaṃ sambhṛtya tridivaṃ gatāḥ||21||
tasmādāyuḥprakarṣārthaṃ prāṇakāmaiḥsukhārthibhiḥ|
rasāyanavidhiḥ sevyo vidhivatsusamāhitaiḥ||22||
tatra ślokaḥ-
rasāyanānāṃ saṃyogāḥ siddhābhūtahitaiṣiṇā|
nirdiṣṭāḥ prāṇakāmīye saptatriṃśanmaharṣiṇā ||23||
ityagniveśakṛte tantre carakapratisaṃskṛte cikitsāsthāne rasāyanādhyāye prāṇakāmīyo nāma rasāyanapādo dvitīyaḥ||2||
athātaḥ karapracitīyaṃ rasāyanapādaṃvyākhyāsyāmaḥ||1||
iti ha smāha bhagavānātreyaḥ||2||
karapracitānāṃ yathoktaguṇānāmāmalakānāmuddhṛtāsthnāṃ śuṣkacūrṇitānāṃ punarmāghe phālgune vā māse triḥsaptakṛtvaḥ svarasaparipītānāṃ punaḥ śuṣkacūrṇīkṛtānāmāḍhakamekaṃgrāhayet, atha jīvanīyānāṃ bṛṃhaṇīyānāṃ stanyajananānāṃ śukrajananānāṃ vayaḥsthāpanānāṃ ṣaḍvirecanaśatāśritīyoktānāmauṣadhagaṇānāṃcandanāgurudhavatiniśakhadiraśiṃśapāsanasārāṇāṃcāṇuśaḥttānāmabhayābibhītakapippalīvacācavyacitrakaviḍaṅgānāṃ ca samastānāmāḍhakamekaṃ daśaguṇenāmbhasā sādhayet, tasminnāḍhakāvaśeṣe rase supūte tānyāmalakacūrṇāni dattvā gomayāgnibhirvaṃśavidalaśaratejanāgnibhirvā sādhayedyāvadapanayādrasasya, tamanupadagdhamupahṛtyāyasīṣu pātrīṣvāstīrya śoṣayet, suśuṣkaṃ tat kṛṣṇājinasyopari dṛṣadi ślakṣṇapiṣṭamayaḥsthālyāṃ nidhāpayetsamyak, taccūrṇamayaścūrṇāṣṭabhāgasamprayuktaṃ madhusarpirbhyāmagnibalamabhisamīkṣya prayojayediti||3||
bhavanticātra-
etadrasāyanaṃ pūrvaṃ vasiṣṭhaḥkaśyapo'ṅgirāḥ|
jamadagnirbharadvājo bhṛguranye ca tadvidhāḥ||4||
prayujya prayatā muktāḥ śramavyādhijarābhayāt|
yāvadaicchaṃstapastepustatprabhāvānmahābalāḥ||5||
idaṃ rasāyanaṃ cakre brahmā vārṣasahasrikam|
jarāvyādhipraśamanaṃ buddhīndriyabalapradam||6||
(ityāmalakāyasaṃ brāhmarasāyanam)|

tapasā brahmacaryeṇa dhyānena praśamena ca|
rasāyanavidhānena kālayuktena cāyuṣā||7||
sthitā maharṣayaḥ pūrvaṃ, nahikiñcidrasāyanam|
grāmyānāmanyakāryāṇāṃ sidhyatyaprayatātmanām||8||


saṃvatsaraṃ payovṛttirgavāṃ madhye vaset sadā|
sāvitrīṃ manasā dhyāyan brahmacārī yatendriyaḥ||9||
saṃvatsarānte pauṣīṃ vā māghīṃ vā phālgunīṃ tithim|
tryahopavāsī śuklasya praviśyāmalakīvanam||10||
bṛhatphalāḍhyamāruhya drumaṃ śākhāgataṃ phalam|
gṛhītvā pāṇinā tiṣṭhejjapan brahmāmṛtāgamāt||11||
tadā hyavaśyamamṛtaṃ vasatyāmalake kṣaṇam|
śarkarāmadhukalpāni snehavanti mṛdūni ca||12||
bhavantyamṛtasaṃyogāttāni yāvanti bhakṣayet|
jīvedvarṣasahasrāṇi tāvantyāgatayauvanaḥ||13||
sauhityameṣāṃ gatvā tu bhavatyamarasannibhaḥ|
svayaṃ cāsyopatiṣṭhante śrīrvedā vāk ca rūpiṇī||14||
(iti kevalāmalakarasāyanam)|
triphalāyā rase mūtre gavāṃ kṣāre ca lavaṇe|
krameṇaceṅgudīkṣāre kiṃśukakṣāra eva ca||15||
tīkṣṇāyasasya patrāṇi vahnivarṇāni sādhayet |
caturaṅguladīrghāṇi tilotsedhatanūni ca||16||
jñātvā tānyañjanābhāni sūkṣmacūrṇāni kārayet|
tāni cūrṇāni madhunā rasenāmalakasya ca||17||
yuktāni lehavat kumbhe sthitāni ghṛtabhāvite|
saṃvatsaraṃ nidheyāni yavapalle tathaivaca||18||
dadyādāloḍanaṃ māse sarvatrāloḍayan budhaḥ|
saṃvatsarātyaye tasya prayogo madhusarpiṣā||19||
prātaḥ prātarbalāpekṣī sātmyaṃ jīrṇe ca bhojanam|
eṣa eva ca lauhānāṃ prayogaḥ samprakīrtitaḥ||20||
nābhighātairna cātaṅkairjarayāna ca mṛtyunā|
sa dhṛṣyaḥ syādgajaprāṇaḥ sadā cātibalendriyaḥ||21||
dhīmān yaśasvī vāksiddhaḥ śrutadhārī mahādhanaḥ|
bhavet samāṃ prayuñjāno naro lauharasāyanam||22||
anenaiva vidhānena hemnaśca rajatasyaca|
āyuḥprakarṣakṛtsiddhaḥ prayogaḥ sarvaroganut||23||
(iti lauhādirasāyanam)|
aindrī matsyākhyako brāhmī vacā brahmasuvarcalā|
pippalyo lavaṇaṃ hema śaṅkhapuṣpī viṣaṃghṛtam||24||
eṣāṃ triyavakān bhāgān hemasarpirviṣairvinā|
dvau yavau tatra hemnastu tilaṃ dadyādviṣasyaca||25||
sarpiṣaśca palaṃ dadyāttadaikadhyaṃ prayojayet|
ghṛtaprabhūtaṃ sakṣaudraṃ jīrṇe cānnaṃpraśasyate||26||
jarāvyādhipraśamanaṃ smṛtimedhākaraṃ param|
āyuṣyaṃ pauṣṭikaṃ dhanyaṃ svaravarṇaprasādanam||27||
paramojaskaraṃ caitat siddhamaindraṃ rasāyanam|
nainat prasahate kṛtyā nālakṣmīrna viṣaṃ na ruk||28||
śvitraṃ sakuṣṭhaṃ jaṭharāṇi gulmāḥ plīhā purāṇo viṣamajvaraśca|
medhāsmṛtijñānaharāśca rogāḥ śāmyantyanenātibalāśca vātāḥ||29||
(ityaindraṃ rasāyanam)|
maṇḍūkaparṇyāḥ svarasaḥ prayojyaḥ kṣīreṇa yaṣṭīmadhukasya cūrṇam|
raso guḍūcyāstu samūlapuṣpyāḥ kalkaḥ prayojyaḥ khalu śaṅkhapuṣpyāḥ||30||
āyuḥpradānyāmayanāśanāni balāgnivarṇasvaravardhanāni|
medhyāni caitāni rasāyanāni medhyā viśeṣeṇa caśaṅkhapuṣpī||31||
(itimedhyarasāyanāni)|
pañcāṣṭau sapta daśa vā pippalīrmadhusarpiṣā|
rasāyanaguṇānveṣī samāmekāṃ prayojayet||32||
tisrastisrastu pūrvāhṇe bhuktvā'gre bhojanasya ca|
pippalyaḥ kiṃśukakṣārabhāvitā ghṛtabharjitāḥ||33||
prayojyā madhusammiśrā rasāyanaguṇaiṣiṇā|
jetuṃ kāsaṃ kṣayaṃ śoṣaṃ śvāsaṃ hikkāṃ galāmayān||34||
arśāṃsi grahaṇīdoṣaṃ pāṇḍutāṃ viṣamajvaram|
vaisvaryaṃ pīnasaṃ śophaṃ gulmaṃ vātabalāsakam||35||
(iti pippalīrasāyanam)|
kramavṛddhyā daśāhāni daśapaippalikaṃ dinam|
vardhayet payasā sārdhaṃ tathaivāpanayetpunaḥ||36||
jīrṇe jīrṇe ca bhuñjīta ṣaṣṭikaṃ kṣīrasarpiṣā|
pippalīnāṃ sahasrasya prayogo'yaṃrasāyanam||37||
piṣṭāstā balibhiḥ sevyāḥ, śṛtā madhyabalairnaraiḥ|
cūrṇīkṛtā hrasvabalairyojyā doṣāmayān prati||38||
daśapaippalikaḥ śreṣṭho madhyamaḥ ṣaṭprakīrtitaḥ|
prayogo yastriparyantaḥ sa kanīyān sacābalaiḥ||39||
bṛhaṇaṃ svaryamāyuṣyaṃ plīhodaravināśanam|
vayasaḥ sthāpanaṃ medhyaṃ pippalīnāṃ rasāyanam||40||
(iti pippalīvardhamānaṃ rasāyanam)|
jaraṇānte'bhayāmekāṃ prāgbhuktād dve bibhītake|
bhuktvā tu madhusarpirbhyāṃ catvāryāmalakāni ca||41||
prayojayan samāmekāṃ triphalāyā rasāyanam|
jīvedvarṣaśataṃ pūrṇamajaro'vyādhireva ca||42||
(iti triphalārasāyanam)|

traiphalenāyasīṃ pātrīṃ kalkenālepayennavām|
tamahorātrikaṃ lepaṃ pibetkṣaudrodakāplutam||43||
prabhūtasnehamaśanaṃ jīrṇe tatra praśasyate|
ajaro'ruk samābhyāsājjīveccaiva samāḥ śatam||44||
(iti triphalārasāyanamaparam)|
madhukena tugākṣīryā pippalyā kṣaudrasarpiṣā|
triphalā sitayā cāpi yuktā siddhaṃ rasāyanam||45||
(iti triphalārasāyanamaparam)|
sarvalauhaiḥ suvarṇena vacayāmadhusarpiṣā|
viḍaṅgapippalībhyāṃ ca triphalā lavaṇena ca||46||
saṃvatsaraprayogeṇa medhāsmṛtibalapradā|
bhavatyāyuḥpradā dhanyājarāroganibarhaṇī||47||
(iti triphalārasāyanamaparam)|
anamlaṃ ca kaṣāyaṃ ca kaṭu pāke śilājatu|
nātyuṣṇaśītaṃ dhātubhyaścaturbhyastasyasambhavaḥ||48||
hemnaśca rajatāttāmrādvarāt kṛṣṇāyasādapi|
rasāyanaṃ tadvidhibhistadvṛṣyaṃ tacca roganut||49||
vātapittakaphaghnaiśca niryūhaistat subhāvitam|
vīryotkarṣaṃ paraṃ yāti sarvairekaikaśo'pi vā||50||
prakṣiptoddhṛtamapyenat punastat prakṣipedrase|
koṣṇe saptāhametena vidhinā tasya bhāvanā||51||
pūrvoktena vidhānena lohaiścūrṇīkṛtaiḥ saha|
tat pītaṃ payasā dadyāddīrghamāyu sukhānvitam||52||
jarāvyādhipraśamanaṃ dehadārḍhyakaraṃ param|
medhāsmṛtikaraṃ dhanyaṃ kṣīrāśī tat prayojayet||53||
prayogaḥ saptasaptāhāstrayaścaikaśca saptakaḥ|
nirdiṣṭastrividhastasya paro madhyo'varastathā||54||
palamardhapalaṃ karṣo mātrā tasya tridhā matā |

jāterviśeṣaṃ savidhiṃ tasya vakṣyāmyataḥ param||55||
hemādyāḥ sūryasantaptāḥ sravanti giridhātavaḥ|
jatvābhaṃ mṛdumṛtsnācchaṃ yanmalaṃ tacchilājatu||56||
madhuraśca satiktaśca japāpuṣpanibhaśca yaḥ|
kaṭurvipāke śītaśca sa suvarṇasya nisravaḥ ||57||
rūpyasya kaṭukaḥ śvetaḥ śītaḥ svādu vipacyate|
tāmrasya barhikaṇṭhābhastiktoṣṇaḥ pacyate kaṭu ||58||
yastu guggulukābhāsastiktako lavaṇānvitaḥ|
kaṭurvipāke śītaśca sarvaśreṣṭhaḥ sa cāyasaḥ ||59||
gomūtragandhayaḥ sarve sarvakarmasu yaugikāḥ|
rasāyanaprayogeṣu paścimastu viśiṣyate ||60||
yathākramaṃ vātapitte śleṣmapitte kaphe triṣu|
viśeṣataḥ praśasyante malā hemādidhātujāḥ ||61||
śilājatuprayogeṣu vidāhīni gurūṇi ca|
varjayet sarvakālaṃ tu kulatthān parivarjayet||62||
te hyatyantaviruddhatvādaśmano bhedanāḥ param|
loke dṛṣṭāstatasteṣāṃ prayogaḥpratiṣidhyate||63||
payāṃsi takrāṇi rasāḥ sayūṣāstoyaṃ samūtrā vividhāḥ kaṣāyāḥ|
āloḍanārthaṃ girijasya śastāste te prayojyāḥ prasamīkṣyakāryam||64||
na so'sti rogo bhuvi sādhyarūpaḥ śilāhvayaṃ yaṃ na jayet prasahya|
tat kālayogairvidhibhiḥ prayuktaṃ svasthasya corjāṃ vipulāṃ dadāti||65||
(iti śilājaturasāyanam)|

tatraślokaḥ-
karapracitike pāde daśa ṣaṭ ca maharṣiṇā|
rasāyanānāṃ siddhānāṃ saṃyogāḥ samudāhṛtāḥ||66||
athāta āyurvedasamutthānīyaṃ rasāyanapādaṃ vyākhyāsyāmaḥ||1||
iti ha smāha bhagavānātreyaḥ||2||
ṛṣayaḥ khalu kadācicchālīnā yāyāvarāśca grāmyauṣadhyāhārāḥ santaḥ sāmpannikā mandaceṣṭā nātikalyāśca prāyeṇa babhūvuḥ|
te sarvāsāmitikartavyatānāmasamarthāḥ santo grāmyavāsakṛtamātmadoṣaṃ matvā pūrvanivāsamapagatagrāmyadoṣaṃ śivaṃ puṇyamudāraṃ medhyamagamyamasukṛtibhirgaṅgāprabhavamamaragandharvakinnarānucaritamanekaratnanicayamacintyādbhutaprabhāvaṃ brahmarṣiśiddhacāraṇānucaritaṃ divyatīrthauṣadhiprabhavamatiśaraṇyaṃ himavantamamarādhipatiguptaṃ jagmurbhṛgvaṅgiro'trivasiṣṭhakaśyapāgastyapulastyavāmadevāsitagautamaprabhṛtayo maharṣayaḥ||3||
tānindraḥsahasradṛgamaragururabravīt- svāgataṃ brahmavidāṃjñānatapodhanānāṃ brahmarṣīṇām| asti nanu vo glāniraprabhāvatvaṃ vaisvaryaṃ vaivarṇyaṃ ca grāmyavāsakṛtamasukhamasukhānubandhaṃ ca; grāmyo hi vāso mūlamaśastānāṃ, tat kṛtaḥ puṇyakṛdbhiranugrahaḥ prajānāṃ, svaśarīramavekṣituṃ kālaḥkālaścāyamāyurvedopadeśasya brahmarṣīṇām; ātmanaḥ prajānāṃ cānugrahārthamāyurvedamaśvinau mahyaṃ prāyacchatāṃ, prajāpatiraśvibhyāṃ, prajāpataye brahmā, prajānāmalpamāyurjarāvyādhibahulamasukhamasukhānubandhamalpatvādalpatapodamaniyamadānādhyayanasañcayaṃmatvā puṇyatamamāyuḥprakarṣakaraṃ jarāvyādhipraśamanamūrjaskaramamṛtaṃ śivaṃ śaraṇyamudāraṃ bhavanto mattaḥ śrotumarhatāthopadhārayituṃ prakāśayituṃ ca prajānugrahārthamārṣaṃ brahma ca prati maitrīṃ kāruṇyamātmanaścānuttamaṃ puṇyamudāraṃ brāhmamakṣayaṃ karmeti||4||
tacchrutvā vibudhapativacanamṛṣayaḥ sarva evāmaravaramṛgbhistuṣṭuvuḥ, prahṛṣṭāśca tadvacanamabhinananduśceti||5||
athendrastadāyurvedāmṛtamṛṣibhyaḥ -saṅkramyovāca- etat sarvamanuṣṭheyam, ayaṃ ca śivaḥ kālo rasāyanānāṃ, divyāścauṣadhayo himavatprabhavāḥ [1] prāptavīryāḥ; tadyathā- aindrī, brāhmī, payasyā, kṣīrapuṣpī, śrāvaṇī, mahāśrāvaṇī, śatāvarī, vidārī, jīvantī, punarnavā, nāgabalā, sthirā, vacā, chatrā, aticchatrā, medā, mahāmedā, jīvanīyāścānyāḥ payasā prayuktāḥ ṣaṇmāsāt paramāyurvayaśca taruṇamanāmayatvaṃ svaravarṇasampadamupacayaṃ medhāṃ smṛtimuttamabalamiṣṭāṃścāparān bhāvānāvahanti siddhāḥ||6||
(itīndroktaṃ rasāyanam)|

brahmasuvarcalā nāmauṣadhiryā hiraṇyakṣīrā puṣkarasadṛśapatrā, ādityaparṇī nāmauṣadhiryā ‘sūryakāntā’ iti vijñāyate suvarṇakṣīrā sūryamaṇḍalākārapuṣpāca, nārīnāmauṣadhiḥ‘aśvabalā’ iti vijñāyate yā balvajasadṛśapatrā kāṣṭhagodhā nāmauṣadhirgodhākārā, sarpānāmauṣadhiḥ sarpākārā, somo nāmauṣadhirājaḥ pañcadaśaparvā sa soma iva hīyate vardhate ca, padmā nāmauṣadhiḥ padmākārā padmaraktā padmagandhāca, ajā nāmauṣadhiḥ ‘ajaśṛṅgī’ iti vijñāyate, nīlā nāmauṣadhistu nīlakṣīrā nīlapuṣpā latāpratānabahuleti; āsāmoṣadhīnāṃ yāṃ yāmevopalabheta tasyāstasyāḥ svarasasya sauhityaṃ gatvā snehabhāvitāyāmārdrapalāśadroṇyāṃ sapidhānāyāṃ digvāsāḥ śayīta, tatra pralīyate, ṣaṇmāsena punaḥ sambhavati, tasyājaṃ payaḥ pratyavasthāpanaṃ; ṣaṇmāsena devatānukārī bhavati vayovarṇasvarākṛtibalaprabhābhiḥ, svayaṃ cāsya sarvavācogatāni prādurbhavanti, divyaṃ cāsya cakṣuḥ śrotraṃ ca bhavati, gatiryojanasahasraṃ daśavarṣasahasrāṇyāyuranupadravaṃ ceti||7||
bhavanti cātra-
divyānāmoṣadhīnāṃ yaḥ prabhāvaḥ sa bhavadvidhaiḥ|
śakyaḥ soḍhumaśakyastu syāt soḍhumakṛtātmabhiḥ||8||
oṣadhīnāṃ prabhāveṇa tiṣṭhatāṃ sve ca karmaṇi|
bhavatāṃ nikhilaṃ śreyaḥ sarvamevopapatsyate||9||
vānaprasthairgṛhasthaiśca prayatairniyatātmabhiḥ|
śakyā oṣadhayo hyetāḥ sevituṃ viṣayābhijāḥ||10||
yāstu kṣetraguṇaisteṣāṃ madhyamena ca karmaṇā|
mṛduvīryatarāstāsāṃ vidhirjñeyaḥ sa eva tu||11||
paryeṣṭuṃ tāḥ prayoktuṃ vā ye'samarthāḥ sukhārthinaḥ|
rasāyanavidhisteṣāmayamanyaḥ praśasyate||12||
balyānāṃ jīvanīyānāṃ bṛṃhaṇīyāśca yā daśa|
vayasaḥ sthāpanānāṃ ca khadirasyāsanasya ca||13||
kharjūrāṇāṃ madhūkānāṃ mustānāmutpalasya ca|
mṛdvīkānāṃ viḍaṅgānāṃ vacāyāścitrakasya ca||14||
śatāvaryāḥ payasyāyāḥ pippalyā joṅgakasya ca|
ṛdhdyā nāgabalāyāśca dvāradāyā dhavasya ca||15||
triphalākaṇṭakāryośca vidāryāścandanasya ca|
ikṣūṇāṃ śaramūlānāṃ śrīparṇyāstiniśasya ca||16||
rasāḥ pṛthak pṛthaggrāhyāḥ palāśakṣāra eva ca|
eṣāṃ palonmitān bhāgān payo gavyaṃ caturguṇam||17||
dve pātre tilatailasya dve ca gavyasya sarpiṣaḥ|
tat sādhyaṃ sarvamekatra susiddhaṃ snehamuddharet||18||
tatrāmalakacūrṇānāmāḍhakaṃ śatabhāvitam |
svarasenaiva dātavyaṃ kṣaudrasyābhinavasya ca||19||
śarkarācūrṇapātraṃ ca prasthamekaṃ pradāpayet|
tugākṣīryāḥ sapippalyāḥ sthāpyaṃ sammūrcchitaṃ ca tat||20||
sucaukṣe mārtike kumbhe māsārdhaṃ ghṛtabhāvite|
mātrāmagnisamāṃ tasya tata ūrdhvaṃ prayojayet||21||
hematāmrapravālānāmayasaḥ sphaṭikasya ca|
muktāvaidūryaśaṅkhānāṃ cūrṇānāṃ rajatasya ca||22||
prakṣipya ṣoḍaśīṃ mātrāṃ vihāyāyāsamaithunam|
jīrṇe jīrṇe ca bhuñjīta ṣaṣṭikaṃ kṣīrasarpiṣā||23||
sarvarogapraśamanaṃ vṛṣyamāyuṣyamuttamam|
sattvasmṛtiśarīrāgnibuddhīndriyabalapradam||24||
paramūrjaskaraṃ caiva varṇasvarakaraṃ tathā|
viṣālakṣmīpraśamanaṃ sarvavācogatapradam||25||
siddhārthatāṃ cābhinavaṃ vayaśca prajāpriyatvaṃ ca yaśaśca loke|
prayojyamicchadbhiridaṃ yathāvadrasāyanaṃ brāhmamudāravīryam||26||
(itīndroktarasāyanamaparam)|
samarthānāmarogāṇāṃ dhīmatāṃ niyatātmanām|
kuṭīpraveśaḥ kṣaṇināṃ paricchadavatāṃ hitaḥ||27||
ato'nyathā tu ye teṣāṃ sauryamārutiko vidhiḥ|
tayoḥ śreṣṭhataraḥ pūrvo vidhiḥ satusuduṣkaraḥ||28||
rasāyanavidhibhraṃśājjāyeran vyādhayo yadi|
yathāsvamauṣadhaṃ teṣāṃ kāryaṃ muktvā rasāyanam||29||
satyavādinamakrodhaṃ nivṛttaṃ madyamaithunāt|
ahiṃsakamanāyāsaṃ praśāntaṃ priyavādinam||30||
japaśaucaparaṃ dhīraṃ dānanityaṃ tapasvinam|
devagobrāhmaṇācāryaguruvṛddhārcane ratam||31||
ānṛśaṃsyaparaṃ nityaṃ nityaṃ karuṇavedinam |
samajāgaraṇasvapnaṃ nityaṃ kṣīraghṛtāśinam||32||
deśakālapramāṇajñaṃ yuktijñamanahaṅkṛtam|
śastācāramasaṅkīrṇamadhyātmapravaṇendriyam||33||
upāsitāraṃ vṛddhānāmāstikānāṃ jitātmanām|
dharmaśāstraparaṃ vidyānnaraṃ nityarasāyanam||34||
guṇairetaiḥ samuditaiḥ prayuṅkte yo rasāyanam|
rasāyanaguṇān sarvān yathoktān sa samaśnute||35||
(ityācārarasāyanam)|
yathāsthūlamanirvāhya doṣāñchārīramānasān|
rasāyanaguṇairjanturyujyate na kadācana||36||
yogā hyāyuḥprakarṣārthā jarāroganibarhaṇāḥ|
manaḥśarīraśuddhānāṃ sidhyanti prayatātmanām||37||
tadetanna bhavedvācyaṃ sarvameva hatātmasu|
arujebhyo'dvijātibhyaḥ śuśrūṣā yeṣu nāsti ca||38||
ye rasāyanasaṃyogā vṛṣyayogāśca ye matāḥ|
yaccauṣadhaṃ vikārāṇāṃ sarvaṃ tadvaidyasaṃśrayam||39||
prāṇācāryaṃ budhastasmāddhīmantaṃ vedapāragam|
aśvināviva devendraḥ pūjayedatiśaktitaḥ||40||
aśvinau devabhiṣajau yajñavāhāviti smṛtau|
yajñasya hi śiraśchinnaṃ punastābhyāṃ samāhitam||41||
praśīrṇā daśanāḥ pūṣṇo netre naṣṭe bhagasya ca|
vajriṇaśca bhujastambhastābhyāmeva cikitsitaḥ||42||
cikitsitaśca śītāṃśurgṛhīto rājayakṣmaṇā|
somābhipatitaścandraḥ kṛtastābhyāṃ punaḥ sukhī||43||
bhārgavaścyavanaḥ kāmī vṛddhaḥ san vikṛtiṃ gataḥ|
vītavarṇasvaropetaḥ kṛtastābhyāṃ punaryuvā||44||
etaiścānyaiśca bahubhiḥ karmabhirbhiṣaguttamau|
babhūvaturbhṛśaṃ pūjyāvindrādīnāṃmahātmanām||45||
grahāḥ stotrāṇi mantrāṇi tathā nānāhavīṃṣi ca|
dhūmrāśca paśavastābhyāṃ prakalpyante dvijātibhiḥ||46||
prātaśca savane somaṃ śakro'śvibhyāṃ sahāśnute|
sautrāmaṇyāṃ ca bhagavānaśvibhyāṃ saha modate||47||
indrāgnī cāśvinau caiva stūyante prāyaśo dvijaiḥ|
stūyante vedavākyeṣu na tathā'nyā hi devatāḥ||48||
ajarairamaraistāvadvibudhaiḥ sādhipairdhruvaiḥ|
pūjyete prayatairevamaśvinaubhiṣajāviti||49||
mṛtyuvyādhijarāvaśyairduḥkhaprāyaiḥ sukhārthibhiḥ|
kiṃ punarbhiṣajo martyaiḥ pūjyāḥ syurnātiśaktitaḥ||50||
śīlavānmatimān yukto dvijātiḥ śāstrapāragaḥ|
prāṇibhirguruvat pūjyaḥ prāṇācāryaḥ sa hi smṛtaḥ||51||
vidyāsamāptau bhiṣajo dvitīyā jātirucyate|
aśnute vaidyaśabdaṃ hi na vaidyaḥ pūrvajanmanā||52||
vidyāsamāptau brāhmaṃ vā sattvamārṣamathāpi vā|
dhruvamāviśati jñānāttasmādvaidyo dvijaḥ smṛtaḥ||53||
nābhidhyāyenna cākrośedahitaṃ na samācaret|
prāṇācāryaṃ budhaḥ kaścidicchannāyuranitvaram||54||

cikitsitastu saṃśrutya yovā'saṃśrutya mānavaḥ|
nopākaroti vaidyāya nāsti tasyeha niṣkṛtiḥ||55||
bhiṣagapyāturān sarvān svasutāniva yatnavān|
ābādhebhyo hi saṃrakṣedicchan dharmamanuttamam||56||
dharmārthaṃ cārthakāmārthamāyurvedo maharṣibhiḥ|
prakāśito dharmaparairicchadbhiḥ sthānamakṣaram||57||
nārthārthaṃ nāpi kāmārthamatha bhūtadayāṃ prati|
vartate yaścikitsāyāṃ sa sarvamativartate||58||
kurvate ye tu vṛttyarthaṃ cikitsāpaṇyavikrayam|
te hitvākāñcanaṃ rāśiṃ pāṃśurāśimupāsate||59||
dāruṇaiḥ kṛṣyamāṇānāṃ gadairvaivasvatakṣayam|
chittvā vaivasvatān pāśān jīvitaṃ yaḥ prayacchati||60||
dharmārthadātā sadṛśastasya nehopalabhyate|
na hi jīvitadānāddhi dānamanyadviśiṣyate||61||
paro bhūtadayā dharma iti matvā cikitsayā|
vartate yaḥ sa siddhārthaḥ sukhamatyantamaśnute||62||
tatra ślokau-
āyurvedasamutthānaṃ divyauṣadhividhiṃ śubham|
amṛtālpāntaraguṇaṃ siddhaṃ ratnarasāyanam||63||
siddhebhyo brahmacāribhyo yaduvācāmareśvaraḥ|
āyurvedasamutthāne tat sarvaṃ samprakāśitam||64||







Chapter -2 
athātaḥ saṃyogaśaramūlīyaṃ vājīkaraṇapādaṃ vyākhyāsyāmaḥ||1||
iti ha smāha bhagavānātreyaḥ||2||
vājīkaraṇamanvicchet puruṣo nityamātmavān|
tadāyattau hi dharmārthau prītiśca yaśa eva ca||3||
putrasyāyatanaṃ hyetadguṇāścaite sutāśrayāḥ|
vājīkaraṇamagryaṃ ca kṣetraṃ strī yā praharṣiṇī||4||
iṣṭā hyokaikaśo'pyarthā paraṃ prītikarā smṛtāḥ|
kiṃ punaḥ strīśarīre ye saṅghātena pratiṣṭhitāḥ||5||
(saṅghāto hīndriyārthānāṃ strīṣu nānyatra vidyate)|
stryāśrayo hīndriyārtho yaḥ sa prītijanano'dhikam|
strīṣu prītirviśeṣeṇa strīṣvapatyaṃ pratiṣṭhitam||6||
dharmārthau strīṣu lakṣmīśca strīṣu lokāḥ pratiṣṭhitāḥ|
surūpā yauvanasthā yā lakṣaṇairyā vibhūṣitā||7||
yā vaśyā śikṣitā yā ca sā strī vṛṣyatamā matā|
nānābhaktyā tu lokasya daivayogācca yoṣitām||8||
taṃ taṃ prāpya vivardhante naraṃ rūpādayo guṇāḥ|
vayorūpavacohāvairyā yasya paramāṅganā||9||
praviśatyāśu hṛdayaṃ daivādvā karmaṇo'pi vā|
hṛdayotsavarūpā yā yā samānamanaḥśayā||10||
samānasattvā yā vaśyā yā yasya prīyate priyaiḥ|
yā pāśabhūtā sarveṣāmindriyāṇāṃ parairguṇaiḥ||11||
yayā viyukto nistrīkamaratirmanyate jagat|
yasyā ṛte śarīraṃ nā dhatte śūnyamivendriyaiḥ||12||
śokodvegāratibhayairyāṃ dṛṣṭvā nābhibhūyate|
yāti yāṃ prāpya visrambhaṃ dṛṣṭvā hṛṣyatyatīva yām||13||
apūrvāmiva yāṃ yāti nityaṃ harṣātivegataḥ|
gatvā gatvā'pi bahuśo yāṃ tṛptiṃ naiva gacchati||14||
sā strī vṛṣyatamā tasya nānābhāvā hi mānavāḥ|
atulyagotrāṃ vṛṣyāṃ ca prahṛṣṭāṃ nirupadravām||15||
śuddhasnātāṃ vrajennārīmapatyārthī nirāmayaḥ|
acchāyaścaikaśākhaśca niṣphalaśca yathā drumaḥ||16||
aniṣṭagandhaścaikaśca nirapatyastathā naraḥ|
citradīpaḥ saraḥ śuṣkamadhāturdhātusannibhaḥ||17||
niṣprajastṛṇapūlīti mantavyaḥ puruṣākṛtiḥ|
apratiṣṭhaśca nagnaśca śūnyaścaikendriyaśca nā||18||
mantavyo niṣkriyaścaiva yasyāpatyaṃ na vidyate|
bahumūrtirbahumukho bahuvyūho bahukriyaḥ||19||
bahucakṣurbahujñāno bahvātmā ca bahuprajaḥ|
maṅgalye'yaṃ praśasyo'yaṃ dhanyo'yaṃ vīryavānayam||20||
bahuśākho'yamiti ca stūyate nā bahuprajaḥ|
prītirbalaṃ sukhaṃ vṛttirvistāro vipulaṃ kulam||21||
yaśo lokāḥ sukhodarkāstuṣṭiścāpatyasaṃśritāḥ|
tasmādapatyamanvicchan guṇāṃścāpatyasaṃśritān||22||
vājīkaraṇanityaḥ syādicchan kāmasukhāni ca|
upabhogasukhān siddhān vīryāpatyavivardhanān||23||
vājīkaraṇasaṃyogān pravakṣyāmyata uttaram|
śaramūlekṣumūlāni kāṇḍekṣuḥ sekṣuvālikā||24||
śatāvarī payasyā ca vidārī kaṇṭakārikā|
jīvantī jīvako medā vīrā carṣabhako balā||25||
ṛddhirgokṣurakaṃ rāsnā sātmaguptā punarnavā|
eṣāṃ tripalikān bhāgān māṣāṇāmāḍhakaṃ navam||26||
vipācayejjaladroṇe caturbhāgaṃ ca śeṣayet|
tatra peṣyāṇi madhukaṃ drākṣā phalgūni pippalī||27||
ātmaguptā madhukāni kharjūrāṇi śatāvarī|
vidāryāmalakekṣūṇāṃ rasasya ca pṛthak pṛthak||28||
sarpiṣaścāḍhakaṃ dadyāt kṣīradroṇaṃ ca tadbhiṣak|
sādhayedghṛtaśeṣaṃ ca supūtaṃ yojayet punaḥ||29||
śarkarāyāstugākṣīryāścūrṇaiḥ prasthonmitaiḥ pṛthak|
palaiścaturbhirmāgadhyāḥ palena maricasya ca||30||
tvagelākeśarāṇāṃ ca cūrṇairardhapalonmitaiḥ|
madhunaḥ kuḍavābhyāṃ ca dvābhyāṃ tatkārayedbhiṣak||31||
palikā gulikāstyānāstā yathāgni prayojayet|
eṣa vṛṣyaḥ paraṃ yogo bṛṃhaṇo balavardhanaḥ||32||
anenāśva ivodīrṇo balī liṅgaṃ samarpayet|33|
(iti bṛṃhaṇīguṭikā)

māṣāṇāmātmaguptāyā bījānāmāḍhakaṃ navam||33||
jīvakarṣabhakau vīrāṃ medāmṛddhiṃ śatāvarīm|
madhukaṃ cāśvagandhāṃ ca sādhyet kuḍavonmitām||34||
rase tasmin ghṛtaprasthaṃ gavyaṃ daśaguṇaṃ payaḥ|
vidārīṇāṃ rasaprasthaṃ prasthamikṣurasasya ca||35||
dattvā mṛdvagninā sādhyaṃ siddhaṃ sarpirnidhāpayet|
śarkarāyāstugākṣīryāḥ kṣaudrasya ca pṛthak pṛthak||36||
bhāgāṃścatuṣpalāṃstatra pippalyāścāvapet palam|
palaṃ pūrvamato līḍhvā tato'nnamupayojayet||37||
ya icchedakṣayaṃ śukraṃ śephasaścottamaṃ balam|38|
(iti vājīkaraṇaṃ ghṛtam)
śarkarā māṣavidalāstugākṣīrī payo ghṛtam||38||
godhūmacūrṇaṣaṣṭhāni sarpiṣyutkārikāṃ pacet|
tāṃ nātipakvāṃ mṛditāṃ kaukkuṭe madhure rase||39||
sugandhe prakṣipeduṣṇe yathā sāndrībhavedrasaḥ|
eṣa piṇḍaraso vṛṣyaḥ pauṣṭiko balavardhanaḥ||40||
anenāśva ivodīrṇo balī liṅgaṃ samarpayet|
śikhitittirihaṃsānāmevaṃ piṇḍaraso mataḥ|
balavarṇasvarakaraḥ pumāṃstena vṛṣāyate||41||
(iti vājīkaraṇapiṇḍarasāḥ [2] )
ghṛtaṃ māṣān sabastāṇḍān sādhayenmāhiṣe rase|
bharjayettaṃ rasaṃ pūtaṃ phalāmlaṃ navasarpiṣi||42||
īṣatsalavaṇaṃ yuktaṃ dhānyajīrakanāgaraiḥ|
eṣa vṛṣyaśca balyaśca bṛṃhaṇaśca rasottamaḥ||43||
(iti vṛṣyamāhiṣarasaḥ)
caṭakāṃstittirirase tittirīn kaukkuṭe rase|
kukkuṭān bārhiṇarase hāṃse bārhiṇameva ca||44||
navasarpiṣi santaptān phalāmlān kārayedrasān|
madhurān vā yathāsātmyaṃ gandhāḍhyān balavardhanān||45||
(ityanye vṛṣyarasāḥ)
tṛptiṃ caṭakamāṃsānāṃ gatvā yo'nupibet payaḥ|
na tasya liṅgaśaithilyaṃ syānna śukrakṣayo niśi||46||
(iti vṛṣyamāṃsam)
māṣayūṣeṇa yo bhuktvā ghṛtāḍhyaṃ ṣaṣṭikaudanam|
payaḥ pibati rātriṃ sa kṛtsnāṃ jāgarti vegavān||47||
(iti vṛṣyamāṣayogaḥ)
na nā svapiti rātriṣu nityastabdhena śephasā|
tṛptaḥ kukkuṭamāṃsānā bhṛṣṭānāṃ nakraretasi||48||
(iti vṛṣyaḥ kukkuṭamāṃsaprayogaḥ)
niḥsrāvya matsyāṇḍarasaṃ bhṛṣṭaṃ sarpiṣi bhakṣayet|
haṃsabarhiṇadakṣāṇāmevamaṇḍāni bhakṣayet||49||
(iti vṛṣyo'ṇḍarasaḥ)
bhavataścātra-
srotaḥsu śuddheṣvamale śarīre vṛṣyaṃ yadā nā mitamatti kāle|
vṛṣāyate tena paraṃ manuṣyastadbṛṃhaṇaṃ caiva balapradaṃ ca||50||
tasmāt purā śodhanameva kāryaṃ balānurūpaṃ na hi vṛṣyayogāḥ|
sidhyanti dehe maline prayuktāḥ kliṣṭe yathā vāsasi rāgayogāḥ||51||
tatra ślokau-
vājīkaraṇasāmarthyaṃ kṣetraṃ strī yasya caiva yā|
ye doṣā nirapatyānāṃ guṇāḥ putravatāṃ ca ye||52||
daśa pañca ca saṃyogā vīryāpatyavivardhanāḥ|
uktāste śaramūlīye pāde puṣṭibalapradāḥ||53||
athāta āsiktakṣīrikaṃ vājīkaraṇapādaṃ vyākhyāsyāmaḥ||1||
iti ha smāha bhagavānātreyaḥ||2||
āsiktakṣīramāpūrṇamaśuṣkaṃ śuddhaṣaṣṭikam|
udūkhale samāpothya pīḍayet kṣīramarditam||3||
gṛhītvā taṃ rasaṃ pūtaṃ gavyena payasā saha|
bījānāmātmaguptāyā dhānyamāṣarasena ca||4||
balāyāḥ śūrpaparṇyośca jīvantyā jīvakasya ca [2] |
ṛddhyarṣabhakakākolīśvadaṃṣṭrāmadhukasya ca||5||
śatāvaryā vidāryāśca drākṣākharjūrayorapi|
saṃyuktaṃ mātrayā vaidyaḥ sādhayettatra cāvapet||6||
tugākṣīryāḥ samāṣāṇāṃ śālīnāṃ ṣaṣṭikasya ca|
godhūmānāṃ ca cūrṇāni yaiḥ sa sāndrībhavedrasaḥ||7||
sāndrībhūtaṃ ca kuryāt prabhūtamadhuśarkaram|
guli(ṭi)kā badaraistulyāstāśca sarpiṣi bharjayet||8||
tā yathāgni prayuñjānaḥ kṣīramāṃsarasāśanaḥ|
paśyatyapatyaṃ vipulaṃ vṛddho'pyātmajamakṣayam||9||
(ityapatyakarī ṣaṣṭikādiguṭikā)
caṭakānāṃ sahaṃsānāṃ dakṣāṇāṃ śikhināṃ tathā|
śiśumārasya nakrasya bhiṣak śukrāṇi saṃharet||10||
gavyaṃ sarpirvarāhasya kuliṅgasya vasāmapi|
ṣaṣṭikānāṃ ca cūrṇāni cūrṇaṃ godhūmakasya ca||11||
ebhiḥ pūpalikāḥ kāryāḥ śaṣkulyo vartikāstathā|
pūpā dhānāśca vividhā bhakṣyāścānye pṛthagvidhāḥ||12||
eṣāṃ prayogādbhakṣyāṇāṃ stabdhenāpūrṇaretasā|
śephasā vājivadyāti yāvadicchaṃ striyo naraḥ||13||
(iti vṛṣyapūpalikādiyogāḥ)
ātmaguptāphalaṃ māṣān kharjūrāṇi śatāvarīm|
śṛṅgāṭakāni mṛdvīkāṃ sādhayet prasṛtonmitam||14||
kṣīraprasthaṃ jalaprasthametat prasthāvaśeṣitam|
śuddhena vāsasā pūtaṃ yojayet prasṛtaistribhiḥ||15||
śarkarāyāstugākṣīryāḥ sarpiṣo'bhinavasya ca|
tat pāyayeta sakṣaudraṃ ṣaṣṭikānnaṃ ca bhojayet||16||
jarāparīto'pyabalo yogenānena vindati|
naro'patyaṃ suvipulaṃ yuveva ca sa hṛṣyati||17||
(ityapatyakaraḥ svarasaḥ)

kharjūrīmastakaṃ māṣān payasyāṃ ca śatāvarīm|
kharjūrāṇi madhūkāni mṛdvīkāmajaḍāphalam||18||
palonmitāni matimān [4] sādhayet salilāḍhake|
tena pādāvaśeṣeṇa kṣīraprasthaṃ vipācayet||19||
kṣīraśeṣeṇa tenādyād ghṛtāḍhyaṃ ṣaṣṭikaudanam|
saśarkareṇa saṃyoga eṣa vṛṣyaḥ paraṃ smṛtaḥ||20||
(iti vṛṣyakṣīram)
jīvakarṣabhakau medāṃ jīvantīṃ śrāvaṇīdvayam|
kharjūraṃ madhukaṃ drākṣāṃ pippalīṃ viśvabheṣajam||21||
śṛṅgāṭakaṃ vidārīṃ ca navaṃ sarpiḥ payo jalam|
siddhaṃ ghṛtāvaśeṣaṃ taccharkarākṣaudrapādikam||22||
ṣaṣṭikānnena saṃyuktamupayojyaṃ yathābalam|
vṛṣyaṃ balyaṃ ca varṇyaṃ ca kaṇṭhyaṃ bṛṃhaṇamuttamam||23||
(iti vṛṣyaghṛtam)
dadhnaḥ saraṃ śaraccandrasannibhaṃ doṣavarjitam|
śarkarākṣaudramaricaistugākṣīryā ca buddhimān||24||
yuktyā yuktaṃ sasūkṣmailaṃ nave kumbhe [5] śucau paṭe|
mārjitaṃ prakṣipecchīte ghṛtāḍhye ṣaṣṭikaudane||25||
pibenmātrāṃ rasālāyāstaṃ bhuktvā ṣaṣṭikaudanam [6] |
varṇasvarabalopetaḥ pumāṃstena vṛṣāyate||26||
(vṛṣyo dadhisaraprayogaḥ)
candrāṃśukalpaṃ payasā ghṛtāḍhyaṃ ṣaṣṭikaudanam|
śarkarāmadhusaṃyuktaṃ prayuñjāno vṛṣāyate||27||
(iti vṛṣyaḥ ṣaṣṭikaudanaprayogaḥ)
tapte sarpiṣi nakrāṇḍaṃ tāmracūḍāṇḍamiśritam|
yuktaṃ ṣaṣṭikacūrṇena sarpiṣā'bhinavena ca||28||
paktvā pūpalikāḥ khādedvāruṇīmaṇḍapo naraḥ|
ya icchedaśvavadgantuṃ prasektuṃ gajavacca yaḥ||29||
(iti vṛṣyapūpalikāḥ)
bhavataścātra-
etaiḥ prayogairvidhivadvapuṣmān vīryopapanno [7] balavarṇayuktaḥ|
harṣānvito vājivadaṣṭavarṣo bhavet samarthaśca varāṅganāsu||30||
yadyacca kiñcinmanasaḥ priyaṃ syādramyā vanāntāḥ pulināni śailāḥ|
iṣṭāḥ striyo bhūṣaṇagandhamālyaṃ priyā vayasyāśca tadatra yogyam [8] ||31||
tatra ślokaḥ-
āsiktakṣīrike pāde ye yogāḥ parikīrtitāḥ|
aṣṭāvapatyakāmaiste prayojyāḥ pauruṣārthibhiḥ||32||
ityagniveśakṛte tantre carakapratisaṃskṛte cikitsāsthāne vājīkaraṇādhyāye āsiktakṣīriko nāma vājīkaraṇapādo dvitīyaḥ||2||
athāto māṣaparṇabhṛtīyaṃ vājīkaraṇapādaṃ vyākhyāsyāmaḥ||1||
iti ha smāha bhagavānātreyaḥ||2||
māṣaparṇabhṛtāṃ dhenuṃ gṛṣṭiṃ puṣṭāṃ catuḥstanīm|
samānavarṇavatsāṃ ca jīvadvatsāṃ ca buddhimān||3||
rohiṇīmathavā kṛṣṇāmūrdhvaśṛṅgīmadāruṇām|
ikṣvādāmarjunādāṃ vā sāndrakṣīrāṃ ca dhārayet||4||
kevalaṃ tu payastasyāḥ śṛtaṃ vā'śṛtameva vā|
śarkarākṣaudrasarpirbhiryuktaṃ tadvṛṣyamuttamam||5||
śukralairjīvanīyaiśca bṛṃhaṇairbalavardhanaiḥ|
kṣīrasañjananaiścaiva payaḥ siddhaṃ pṛthak pṛthak||6||
yuktaṃ godhūmacūrṇena saghṛtakṣaudraśarkaram|
paryāyeṇa prayoktavyamicchatā śukramakṣayam||7||
medāṃ payasyāṃ jīvantīṃ vidārīṃ kaṇṭakārikām|
śvadaṃṣṭrāṃ kṣīrikāṃ māṣān godhūmāñchāliṣaṣṭikān||8||
payasyardhodake paktvā kārṣikānāḍhakonmite|
vivarjayet payaḥśeṣaṃ tat pūtaṃ kṣaudrasarpiṣā||9||
yuktaṃ saśarkaraṃ pītvā vṛddhaḥ saptatiko'pi vā|
vipulaṃ labhate'patyaṃ yuveva ca sa hṛṣyati||10||
maṇḍalairjātarūpasya tasyā eva payaḥ śṛtam|
apatyajananaṃ siddhaṃ saghṛtakṣaudraśarkaram||11||
triṃśat supiṣṭāḥ pippalyaḥ prakuñce tailasarpiṣoḥ|
bhṛṣṭāḥ saśarkarākṣaudrāḥ kṣīradhārāvadohitāḥ||12||
pītvā yathābalaṃ cordhvaṃ ṣaṣṭikaṃ kṣīrasarpiṣā|
bhuktvā na rātrimastabdhaṃ liṅgaṃ paśyati nā kṣarat||13||
(iti vṛṣyaḥ pippalīyogaḥ)
śvadaṃṣṭrāyā vidāryāśca rase kṣīracaturguṇe|
ghṛtāḍhyaḥ sādhito vṛṣyo māṣaṣaṣṭikapāyasaḥ||14||
(iti vṛṣyapāyasayogaḥ)
phalānāṃ jīvanīyānāṃ snigdhānāṃ rucikāriṇām|
kuḍavaścūrṇitānāṃ syāt svayaṅguptāphalasya ca||15||
kuḍavaścaiva māṣāṇāṃ dvau dvau ca tilamudgayoḥ|
godhūmaśālicūrṇānāṃ kuḍavaḥ kuḍavo bhavet||16||
sarpiṣaḥ kuḍavaścaikastat sarvaṃ kṣīramarditam [1] |
paktvā pūpalikāḥ khādedbahvyaḥ syuryasya yoṣitaḥ||17||
(iti vṛṣyapūpalikāḥ)
ghṛtaṃ śatāvarīgarbhaṃ kṣīre daśaguṇe pacet|
śarkarāpippalīkṣaudrayuktaṃ tadvṛṣyamuttamam||18||
(iti vṛṣyaṃ śatāvarīghṛtam)
karṣaṃ madhukacūrṇasya ghṛtakṣaudrasamāṃśikam [1] |
prayuṅkte yaḥ payaścānu [2] nityavegaḥ sa nā bhavet||19||
(iti vṛṣyamadhukayogaḥ)
ghṛtakṣīrāśano nirbhīrnirvyādhirnityago yuvā|
saṅkalpapravaṇo nityaṃ naraḥ strīṣu vṛṣāyate||20||
kṛtaikakṛtyāḥ siddhārthā ye cānyo'nyānuvartinaḥ|
kalāsu kuśalāstulyāḥ sattvena vayasā ca ye||21||
kulamāhātmyadākṣiṇyaśīlaśaucasamanvitāḥ|
ye kāmanityā ye hṛṣṭā ye viśokā gatavyathāḥ||22||
ye tulyaśīlā ye bhaktā ye priyā ye priyaṃvadāḥ|
tairnaraḥ saha visrabdhaḥ suvayasyairvṛṣāyate||23||
abhyaṅgotsādanasnānagandhamālyavibhūṣaṇaiḥ|
gṛhaśayyāsanasukhairvāsobhirahataiḥ priyaiḥ||24||
vihaṅgānāṃ rutairiṣṭaiḥ strīṇāṃ cābharaṇasvanaiḥ|
saṃvāhanairvarastrīṇāmiṣṭānāṃ ca vṛṣāyate||25||
mattadvirephācaritāḥ sapadmāḥ salilāśayāḥ|
jātyutpalasugandhīni śītagarbhagṛhaṇi ca||26||
nadyaḥ phenottarīyāśca girayo nīlasānavaḥ|
unnatirnīlameghānāṃ, ramyacandrodayā niśāḥ||27||
vāyavaḥ sukhasaṃsparśāḥ kumudākaragandhinaḥ|
ratibhogakṣamā rātryaḥ saṅkocāguruvallabhāḥ||28||
sukhāḥ sahāyāḥ parapuṣṭaghuṣṭāḥ phullā vanāntā viśadānnapānāḥ|
gāndharvaśabdāśca sugandhayogāḥ sattvaṃ viśālaṃ nirupadravaṃ ca||29||
siddhārthatā cābhinavaśca kāmaḥ strī cāyudhaṃ sarvamihātmajasya|
vayo navaṃ jātamadaśca kālo harṣasya yoniḥ paramā narāṇām||30||
tatra ślokaḥ-
praharṣayonayo yogā vyākhyātā daśa pañca ca|
māṣaparṇabhṛtīye'smin pāde śukrabalapradāḥ [2] ||31||
athātaḥ pumāñjātabalādikaṃ vājīkaraṇapādaṃ vyākhyāsyāmaḥ||1||
iti ha smāha bhagavānātreyaḥ||2||
pumān yathā jātabalo yāvadicchaṃ striyo vrajet|
yathā cāpatyavān sadyo bhavettadupadekṣyate||3||
na hi jātabalāḥ sarve narāścāpatyabhāginaḥ|
bṛhaccharīrā balinaḥ santi nārīṣu durbalāḥ||4||
santi cālpāśrayāḥ [1] strīṣu balavanto bahuprajāḥ|
prakṛtyā cābalāḥ santi santi cāmayadurbalāḥ||5||
narāścaṭakavat kecid vrajanti bahuśaḥ striyam|
gajavacca prasiñcanti kecinna bahugāminaḥ||6||
kālayogabalāḥ kecit kecidabhyasanadhruvāḥ|
kecit prayatnairvyajyante [2] vṛṣāḥ kecit svabhāvataḥ||7||
tasmāt prayogān vakṣyāmo durbalānāṃ balapradān|
sukhopabhogān balināṃ bhūyaśca balavardhanān||8||
pūrvaṃ śuddhaśarīrāṇāṃ nirūhaiḥ [3] sānuvāsanaiḥ|
balāpekṣī prayuñjīta śukrāpatyavivardhanān||9||
ghṛtatailarasakṣīraśarkarāmadhusaṃyutāḥ|
bastayaḥ saṃvidhātavyāḥ kṣīramāṃsarasāśinām||10||
piṣṭvā varāhamāṃsāni dattvā maricasaindhave|
kolavadgulikāḥ kṛtvā tapte sarpiṣi vartayet [1] ||11||
vartanastambhitāstāśca [2] prakṣepyāḥ kaukkuṭe rase|
ghṛtāḍhye gandhapiśune dadhidāḍimasārike||12||
yathā na bhindyādguli(ṭi)kāstathā taṃ sādhayedrasam|
taṃ piban bhakṣayaṃstāśca labhate śukramakṣayam||13||
māṃsānāmevamanyeṣāṃ medyānāṃ kārayedbhiṣak|
guṭikāḥ sarasāstāsaṃ prayogaḥ śukravardhanaḥ||14||
(iti vṛṣyā māṃsaguṭikāḥ)
māṣānaṅkuritāñchuddhān vituṣān sājaḍāphalān|
ghṛtāḍhye māhiṣarase dadhidāḍimasārike||15||
prakṣipenmātrayā yukto dhānyajīrakanāgaraiḥ|
bhuktaḥ pītaśca sa rasaḥ kurute śukramakṣayam||16||
(iti vṛṣyo māhiṣarasaḥ)
ārdrāṇi matsyamāṃsāni śapharīrvā subhārjitāḥ|
tapte sarpiṣi yaḥ khādet sa gacchet strīṣu na kṣayam||17||
ghṛtabhṛṣṭān rase cchāge rohitān phalasārike|
anupītarasān snigdhānapatyārthī prayojayet||18||
(iti vṛṣyaghṛtabhṛṣṭamatsyamāṃsāni)
kuṭṭakaṃ [1] matsyamāṃsānāṃ hiṅgusaindhavadhānyakaiḥ|
yuktaṃ godhūmacūrṇena ghṛte pūpalikāḥ pacet||19||
māhiṣe ca rase matsyān snigdhāmlalavaṇān pacet|
rase cānugate māṃsaṃ pothayettatra cāvapet||20||
maricaṃ jīrakaṃ dhānyamalpaṃ hiṅgu navaṃ ghṛtam|
māṣapūpalikānāṃ tadgarbhārthamupakalpayet||21||
etau pūpalikāyogau bṛṃhaṇau balavardhanau|
harṣasaubhāgyadau putryau paraṃ śukrābhivardhanau||22||
(iti vṛṣyau pūpalikāyogau)
māṣātmaguptāgodhūmaśāliṣaṣṭikapaiṣṭikam|
śarkarāyā vidāryāśca cūrṇamikṣurakasya ca||23||
saṃyojya masṛṇe kṣīre ghṛte pūpalikāḥ pacet|
payo'nupānāstāḥ śīghraṃ kurvanti vṛṣatāṃ parām||24||
(iti vṛṣyā māṣādipūpalikāḥ)
śarkarāyāstulaikā syādekā gavyasya sarpiṣaḥ|
prastho vidāryāścūrṇasya pippalyāḥ prastha eva ca||25||
ardhāḍhakaṃ tugākṣīryāḥ kṣaudrasyābhinavasya ca|
tatsarvaṃ mūrcchitaṃ tiṣṭhenmārtike ghṛtabhājane||26||
mātrāmagnisamāṃ tasya prātaḥ prātaḥ prayojayet|
eṣa vṛṣyaḥ paraṃ yogo balyo bṛṃhaṇa eva ca||27||
śatāvaryā vidāryāśca tathā māṣātmaguptayoḥ|
śvadaṃṣṭrāyāśca niṣkvāthāñjaleṣu [1] ca pṛthak pṛthak||28||
sādhayitvā ghṛtaprasthaṃ payasyaṣṭaguṇe punaḥ|
śarkarāmadhuyuktaṃ tadapatyārthī prayojayet||29||
(ityapatyakaraṃ ghṛtam)
ghṛtapātraṃ śataguṇe vidārīsvarase pacet|
siddhaṃ punaḥ śataguṇe gavye payasi sādhayet||30||
śarkarāyāstugākṣīryāṃ kṣaudrasyekṣurakasya ca|
pippalyāḥ sājaḍāyāśca bhāgaiḥ pādāṃśikairyutam||31||
guli(ṭi)kāḥ kārayedvaidyo yathā sthulamudumbaram|
tāsāṃ prayogāt puruṣaḥ kuliṅga iva hṛṣyati||32||
(iti vṛṣyaguṭikāḥ)
sitopalāpalaśataṃ tadardhaṃ navasarpiṣaḥ|
kṣaudrapādena saṃyuktaṃ sādhayejjalapādikam||33||
sāndraṃ godhūmacūrṇānāṃ pādaṃ stīrṇe śilātale|
śucau ślakṣṇe samutkīrya mardanenopapādayet||34||
śuddhā utkārikāḥ kāryaścandramaṇḍalasannibhāḥ|
tāsāṃ prayogādgajavannārīḥ santarpayennaraḥ||35||
(iti vṛṣyotkārikā)
yat kiñcinmadhuraṃ snigdhaṃ jīvanaṃ bṛṃhaṇaṃ guru|
harṣaṇaṃ manasaścaiva sarvaṃ tadvṛṣyamucyate||36||
dravyairevaṃvidhaistasmādbhāvitaḥ pramadāṃ vrajet|
ātmavegena codīrṇaḥ strīguṇaiśca praharṣitaḥ||37||
gatvā snātvā payaḥ pītvā rasaṃ vā'nu śayīta nā|
tathā'syāpyāyate bhūyaḥ śukraṃ ca balameva ca||38||
yathā mukulapuṣpasya su(kha) gandho nopalabhyate|
labhyate tadvikāśāttu tathā śukraṃ hi dehinām||39||
narte vai ṣoḍaśādvarṣāt saptatyāḥ parato na ca|
āyuṣkāmo naraḥ strībhiḥ saṃyogaṃ kartumarhati||40||
atibālo hyasampūrṇasarvadhātuḥ striyaṃ vrajan|
upaśuṣyeta sahasā taḍāgamiva kājalam||41||
śuṣkaṃ rūkṣaṃ yathā kāṣṭhaṃ jantudagdhaṃ vijarjaram|
spṛṣṭamāśu viśīryeta tathā vṛddhaḥ striyo vrajan||42||
jarayā cintayā śukraṃ vyādhibhiḥ karmakarṣaṇāt|
kṣayaṃ gacchatyanaśanāt strīṇāṃ cātiniṣevaṇāt||43||
kṣayādbhayādaviśrambhācchokāt strīdoṣadarśanāt|
nārīṇāmarasajñatvādavicārādasevanāt||44||
tṛptasyāpi striyo gantuṃ na śaktirupajāyate|
dehasattvabalāpekṣī harṣaḥ śaktiśca harṣajā||45||
rasa ikṣau yathā dadhni sarpistailaṃ tile yathā|
sarvatrānugataṃ dehe śukraṃ saṃsparśane tathā||46||
tat strīpuruṣasaṃyoge ceṣṭāsaṅkalpapīḍanāt|
śukraṃ pracyavate sthānājjalamārdrāt paṭādiva||47||
harṣāttarṣāt saratvācca paicchilyādgauravādapi|
aṇupravaṇabhāvācca drutatvānmārutasya ca||48||
aṣṭābhya ebhyo hetubhyaḥ śukraṃ dehāt prasicyate|
carato viśvarūpasya rūpadravyaṃ yaducyate||49||
bahalaṃ madhuraṃ snigdhamavisraṃ guru picchilam|
śuklaṃ bahu ca yacchukraṃ phalavattadasaṃśayam||50||
yena nārīṣu sāmarthyaṃ vājīvallabhate [1] naraḥ|
vrajeccābhyadhikaṃ yena vājīkaraṇameva tat||51||
tatra ślokau-
heturyogopadeśasya yogā dvādaśa cottamāḥ|
yat pūrvaṃ maithunāt sevyaṃ sevyaṃ yanmaithunādanu||52||
yadā na sevyāḥ pramadāḥ kṛtsnaḥ śukraviniścayaḥ|
niruktaṃ ceha nirdiṣṭaṃ pumāñjātabalādike||53||











Chapter -3 

athāto jvaracikitsitaṃ vyākhyāsyāmaḥ||1||
iti ha smāha bhagavānātreyaḥ||2||
vijvaraṃ jvarasandehaṃ paryapṛcchat punarvasum|
vivikte śāntamāsīnamagniveśaḥ kṛtāñjaliḥ||3||
dehendriyamanastāpī sarvarogāgrajo balī|
jvaraḥ pradhāno rogāṇāmukto bhagavatā purā||4||
tasya prāṇisapatnasya dhruvasya pralayodaye|
prakṛtiṃ ca pravṛttiṃ ca prabhāvaṃ kāraṇāni ca||5||
pūrvarūpamadhiṣṭhānaṃ balakālātmalakṣaṇam|
vyāsato vidhibhedācca pṛthagbhinnasya cākṛtim||6||
liṅgamāmasya jīrṇasya sauṣadhaṃ ca kriyākramam|
vimuñcataḥ praśāntasya cihnaṃ yacca pṛthak pṛthak||7||
jvarāvasṛṣṭo rakṣyaśca yāvatkālaṃ yato yataḥ|
praśāntaḥ kāraṇairyaiśca punarāvartate jvaraḥ||8||
yāścāpi punarāvṛttaṃ kriyāḥ praśamayanti tam|
jagaddhitārthaṃ tat sarvaṃ bhagavan! vaktumarhasi||9||
tadagniveśasya vaco niśamya gururabravīt|
jvarādhikāre yadvācyaṃ tat saumya! nikhilaṃ śṛṇu||10||
jvaro vikāro rogaśca vyādhirātaṅka eva ca|
eko'rtho nāmaparyāyairvividhairabhidhīyate||11||
tasya prakṛtiruddiṣṭā doṣāḥ śārīramānasāḥ|
dehinaṃ na hi nirdoṣaṃ jvaraḥ samupasevate||12||
kṣayastamo jvaraḥ pāpmā mṛtyuścoktā yamātmakāḥ|
pañcatvapratyayānnṝṇāṃ kliśyatāṃ svena karmaṇā||13||
ityasya prakṛtiḥ proktā, ...|14|
... pravṛttistu parigrahāt|
nidāne pūrvamuddiṣṭā rudrakopācca dāruṇāt||14||
dvitīye hi yuge śarvamakrodhavratamāsthitam|
divyaṃ sahasraṃ varṣāṇāmasurā abhidudruvuḥ||15||
tapovighnāśanāḥ kartuṃ tapovighnaṃ mahātmanaḥ|
paśyan samarthaścopekṣāṃ cakre dakṣaḥ prajāpatiḥ||16||
punarmāheśvaraṃ bhāgaṃ dhruvaṃ dakṣaḥ prajāpatiḥ|
yajñe na kalpayāmāsa procyamānaḥ surairapi||17||
ṛcaḥ paśupateryāśca śaivya āhatayaśca yāḥ|
yajñasiddhipradāstābhirhīnaṃ caiva sa iṣṭavān||18||
athottīrṇavrato devo buddhvā dakṣavyatikramam|
rudro raudraṃ puraskṛtya bhāvamātmavidātmanaḥ||19||
sṛṣṭvā lalāṭe cakṣurvai dagdhvā tānasurān prabhuḥ|
bālaṃ krodhāgnisantaptamasṛjat satranāśanam||20||
tato yajñaḥ sa vidhvasto vyathitāśca divaukasaḥ|
dāhavyathāparītāśca bhrāntā bhūtagaṇā diśaḥ||21||
atheśvaraṃ devagaṇaḥ saha saptarṣibhirvibhum|
tamṛgbhirastuvan yāvacchaive bhāve śivaḥ sthitaḥ||22||
śivaṃ śivāya bhūtānāṃ sthitaṃ jñātvā kṛtāñjaliḥ|
bhiyā bhasmapraharaṇastriśirā navalocanaḥ||23||
jvālāmālākulo raudro hrasvajaṅghodaraḥ kramāt|
krodhāgniruktavān devamahaṃ kiṃ karavāṇi te||24||
tamuvāceśvaraḥ krodhaṃ jvaro loke bhaviṣyasi|
janmādau nidhane ca tvamapacārāntareṣu ca||25||
santāpaḥ sārucistṛṣṇā sāṅgamardo hṛdi vyathā|
jvaraprabhāvo, janmādau nidhane ca mahattamaḥ||26||
prakṛtiśca pravṛttiśca prabhāvaśca pradarśitaḥ|27|
nidāne kāraṇānyaṣṭau pūrvoktāni vibhāgaśaḥ||27||
ālasyaṃ nayane sāsre jṛmbhaṇaṃ gauravaṃ kramaḥ|
jvalanātapavāyvambubhaktidveṣāvaniścitau||28||
avipākāsyavairasye hāniśca balavarṇayoḥ|
kevalaṃ samanaskaṃ ca jvarādhiṣṭhānamucyate|
śarīraṃ, balakālastu nidāne sampradarśitaḥ||30||
jvarapratyātmikaṃ liṅgaṃ santāpo dehamānasaḥ|
jvareṇāviśatā bhūtaṃ na hi kiñcinna tapyate||31||
dvividho vidhibhedena jvaraḥ śārīramānasaḥ|
punaśca dvividho dṛṣṭaḥ saumyaścāgneya eva vā||32||
antarvego bahirvego dvividhaḥ punarucyate|
prākṛto vaikṛtaścaiva sādhyaścāsādhya eva ca||33||
punaḥ pañcavidho dṛṣṭo doṣakālabalābalāt|
santataḥ satato'nyedyustṛtīyakacaturthakau||34||
punarāśrayabhedena dhātūnāṃ saptadhā mataḥ|
bhinnaḥ kāraṇabhedena punaraṣṭavidho jvaraḥ||35||
śārīro jāyate pūrvaṃ dehe, manasi mānasaḥ|
vaicittyamaratirglānirmanasastāpalakṣaṇam||36||
indriyāṇāṃ ca vaikṛtyaṃ jñeyaṃ santāpalakṣaṇam|37|
vātapittātmakaḥ śītamuṣṇaṃ vātakaphātmakaḥ||37||
icchatyubhayametattu jvaro vyāmiśralakṣaṇaḥ|38|
yogavāhaḥ paraṃ vāyuḥ saṃyogādubhayārthakṛt||38||
dāhakṛttejasā yuktaḥ, śītakṛt somasaṃśrayāt|39|
antardāho'dhikastṛṣṇā pralāpaḥ śvasanaṃ bhramaḥ||39||
sandhyasthiśūlamasvedo doṣavarcovinigrahaḥ|
antarvegasya liṅgāni jvarasyaitāni lakṣayet||40||
santāpo'bhyadhiko bāhyastṛṣṇādīnāṃ ca mārdavam|
bahirvegasya liṅgāni sukhasādhyatvameva ca||41||
prākṛtaḥ sukhasādhyastu vasantaśaradudbhavaḥ|
uṣṇamuṣṇena saṃvṛddhaṃ pittaṃ śaradi kupyati||42||
citaḥ śīte kaphaścaivaṃ vasante samudīryate|
varṣāsvamlavipākābhiradbhiroṣadhibhistathā||43||
sañcitaṃ pittamudriktaṃ śaradyādityatejasā|
jvaraṃ sañjanayatyāśu tasya cānubalaḥ kaphaḥ||44||
prakṛtyaiva visargasya tatra nānaśanādbhayam|
adbhiroṣadhibhiścaiva madhurābhiścitaḥ kaphaḥ||45||
hemante, sūryasantaptaḥ sa vasante prakupyati|
vasante śleṣmaṇā tasmājjvaraḥ samupajāyate||46||
ādānamadhye tasyāpi vātapittaṃ bhavedanu|
ādāvante ca madhye ca buddhvā doṣabalābalam||47||
śaradvasantayorvidvāñjvarasya pratikārayet|
kālaprakṛtimuddiśya nirdiṣṭaḥ prākṛto jvaraḥ||48||
prāyeṇānilajo duḥkhaḥ kāleṣvanyeṣu vaikṛtaḥ|
hetavo vividhāstasya nidāne sampradarśitāḥ||49||
balavatsvalpadoṣeṣu jvaraḥ sādhyo'nupadravaḥ|
hetubhirbahubhirjāto balibhirbahulakṣaṇaḥ||50||
jvaraḥ prāṇāntakṛdyaśca śīghramindriyanāśanaḥ|
saptāhādvā daśāhādvā dvādaśāhāttathaiva ca||51||
sapralāpabhramaśvāsastīkṣṇo hanyājjvaro naram|
jvaraḥ kṣīṇasya śūnasya gambhīro dairgharātrikaḥ||52||
asādhyo balavān yaśca keśasīmantakṛjjvaraḥ|53|
srotobhirvisṛtā doṣā guravo rasavāhibhiḥ||53||
sarvadehānugāḥ stabdhā jvaraṃ kurvanti santatam|
daśāhaṃ dvādaśāhaṃ vā saptāhaṃ vā suduḥsahaḥ||54||
sa śīghraṃ śīghrakāritvāt praśamaṃ yāti hanti vā|
kāladūṣyaprakṛtibhirdoṣastulyo hi santatam||55||
niṣpratyanīkaḥ kurute tasmājjñeyaḥ suduḥsahaḥ|
yathā dhātūṃstathā mūtraṃ purīṣaṃ cānilādayaḥ||56||
yugapaccānupadyante niyamāt santate jvare|
sa śuddhyā vā'pyaśuddhyā vā rasādīnāmaśeṣataḥ||57||
saptāhādiṣu kāleṣu praśamaṃ yāti hanti vā|
yadā tu nātiśudhyanti na vā śudhyanti sarvaśaḥ||58||
dvādaśaite samuddiṣṭāḥ santatasyāśrayāstadā|
visargaṃ dvādaśe kṛtvā divase'vyaktalakṣaṇam||59||
durlabhopaśamaḥ kālaṃ dīrghamapyanuvartate|
iti buddhvā jvaraṃ vaidya upakrāmettu santatam ||60||
kriyākramavidhau yuktaḥ prāyaḥ prāgapatarpaṇaiḥ|61|
raktadhātvāśrayaḥ prāyo doṣaḥ satatakaṃ jvaram||61||
sapratyanīkaḥ kurute kālavṛddhikṣayātmakam|
ahorātre satatako dvau kālāvanuvartate||62||
kālaprakṛtidūṣyāṇāṃ prāpyaivānyatamādbalam|
anyedyuṣkaṃ jvaraṃ doṣo ruddhvā medovahāḥ sirāḥ||63||
sapratyanīko janayatyekakālamaharniśi|
doṣo'sthimajjagaḥ kuryāttṛtīyakacaturthakau||64||
gatirdvyekāntarā'nyedyurdoṣasyoktā'nyathā paraiḥ|
anyedyuṣkaṃ jvaraṃ kuryādapi saṃśritya śoṇitam||65||
māṃsasrotāṃsyanugato janayettu tṛtīyakam|
saṃśrito medaso mārgaṃ doṣaścāpi caturthakam ||66||
anyedyuṣkaḥ pratidinaṃ dinaṃ hitvā tṛtīyakaḥ|
dinadvayaṃ yo viśramya pratyeti sa caturthakaḥ||67||
adhiśete yathā bhūmiṃ bījaṃ kāle ca rohati|
adhiśete tathā dhātuṃ doṣaḥ kāle ca kupyati||68||
sa vṛddhiṃ balakālaṃ ca prāpya doṣastṛtīyakam|
caturthakaṃ ca kurute pratyanīkabalakṣayāt||69||
kṛtvā vegaṃ gatabalāḥ sve sve sthāne vyavasthitāḥ|
punarvivṛddhāḥ sve kāle jvarayanti naraṃ malāḥ||70||
kaphapittāttrikagrāhī pṛṣṭhādvātakaphātmakaḥ|
vātapittācchirogrāhī trividhaḥ syāttṛtīyakaḥ||71||
caturthako darśayati prabhāvaṃ dvividhaṃ jvaraḥ|
jaṅghābhyāṃ ślaiṣmikaḥ pūrvaṃ śirasto'nilasambhavaḥ||72||
viṣamajvara evānyaścaturthakaviparyayaḥ|
trividho dhāturekaiko dvidhātusthaḥ karoti yam||73||
prāyaśaḥ sannipātena dṛṣṭaḥ pañcavidho jvaraḥ|
sannipāte tu yo bhūyān sa doṣaḥ parikīrtitaḥ||74||
ṛtvahorātradoṣāṇāṃ manasaśca balābalāt|
kālamarthavaśāccaiva jvarastaṃ taṃ prapadyate||75||
gurutvaṃ dainyamudvegaḥ sadanaṃ chardyarocakau|
rasasthite bahistāpaḥ sāṅgamardo vijṛmbhaṇam||76||
raktoṣṇāḥ piḍakāstṛṣṇā saraktaṃ ṣṭhīvanaṃ muhuḥ|
dāharāgabhramamadapralāpā raktasaṃsthite||77||
antardāhaḥ satṛṇmohaḥ saglāniḥ sṛṣṭaviṭkatā|
daurgandhyaṃ gātravikṣepo jvare māṃsasthite bhavet||78||
svedastīvrā pipāsā ca pralāpo vamyabhīkṣṇaśaḥ|
svagandhasyāsahatvaṃ ca medaḥsthe glānyarocakau||79||
virekavamane cobhe sāsthibhedaṃ prakūjanam|
vikṣepaṇaṃ ca gātrāṇāṃ śvāsaścāsthigate jvare||80||
hikkā śvāsastathā kāsastamasaścātidarśanam|
marmacchedo bahiḥ śaityaṃ dāho'ntaścaiva majjage||81||
śukrasthānagataḥ śukramokṣaṃ kṛtvā vināśya ca|
prāṇaṃ vāyvagnisomaiśca sārdhaṃ gacchatyasau vibhuḥ||82||
rasaraktāśritaḥ sādhyo medomāṃsagataśca yaḥ|
asthimajjagataḥ kṛcchraḥ śukrastho naiva siddhyati||83||
hetubhirlakṣaṇaiścoktaḥ pūrvamaṣṭavidho jvaraḥ|
samāsenopadiṣṭasya vyāsataḥ śṛṇu lakṣaṇam||84||
śiroruk parvaṇāṃ bhedo dāho romṇāṃ praharṣaṇam|
kaṇṭhāsyaśoṣo vamathustṛṣṇā mūrcchā bhramo'ruciḥ||85||
svapnanāśo'tivāgjṛmbhā vātapittajvarākṛtiḥ|
śītako gauravaṃ tandrā staimityaṃ parvaṇāṃ ca ruk||86||
śirograhaḥ pratiśyāyaḥ kāsaḥ svedāpravartanam|
santāpo madhyavegaśca vātaśleṣmajvarākṛtiḥ||87||
muhurdāho muhuḥ śītaṃ svedastambho muhurmuhuḥ|
mohaḥ kāso'rucistṛṣṇā śleṣmapittapravartanam||88||
liptatiktāsyatā tandrā śleṣmapittajvarākṛtiḥ|
ityete dvandvajāḥ proktāḥ ...|89|
... sannipātaja ucyate||89||
sannipātajvarasyordhvaṃ trayodaśavidhasya hi|
prāksūtritasya vakṣyāmi lakṣaṇaṃ vai pṛthak pṛthak||90||
bhramaḥ pipāsā dāhaśca gauravaṃ śiraso'tiruk|
vātapittolbaṇe vidyālliṅgaṃ mandakaphe jvare||91||
śaityaṃ kāso'rucistandrāpipāsādāharugvyathāḥ|
vātaśleṣmolbaṇe vyādhau liṅgaṃ pittāvare viduḥ||92||
chardiḥ śaityaṃ muhurdāhastṛṣṇā moho'sthivedanā|
mandavāte vyavasyanti liṅgaṃ pittakapholbaṇe||93||
sandhyasthiśirasaḥ śūlaṃ pralāpo gauravaṃ bhramaḥ|
vātolbaṇe syād dvyanuge tṛṣṇā kaṇṭhāsyaśuṣkatā||94||
raktaviṇmūtratā dāhaḥ svedastṛḍ balasaṅkṣayaḥ|
mūrcchā ceti tridoṣe syālliṅgaṃ pitte garīyasi||95||
ālasyārucihṛllāsadāhavamyaratibhramaiḥ|
kapholbaṇaṃ sannipātaṃ tandrākāsena cādiśet||96||
pratiśyā chardirālasyaṃ tandrā'rucyagnimārdavam|
hīnavāte pittamadhye liṅgaṃ śleṣmādhike matam||97||
hāridramūtranetratvaṃ dāhastṛṣṇā bhramo'ruciḥ|
hīnavāte madhyakaphe liṅgaṃ pittādhike matam||98||
śirorugvepathuḥ śvāsaḥ pralāpaśchardyarocakau|
hīnapitte madhyakaphe liṅgaṃ syānmārutādhike||99||
śītako gauravaṃ tandrā pralāpo'sthiśiro'tiruk|
hīnapitte vātamadhye liṅgaṃ śleṣmādhike viduḥ||100||
śvāsaḥ kāsaḥ pratiśyāyo mukhaśoṣo'tipārśvaruk|
kaphahīne pittamadhye liṅgaṃ vātādhike matam||101||
varcobhedo'gnidaurbalyaṃ [3] tṛṣṇā dāho'rucirbhramaḥ|
kaphahīne vātamadhye liṅgaṃ pittādhike viduḥ||102||
sannipātajvarasyordhvamato vakṣyāmi lakṣaṇam|
kṣaṇe dāhaḥ kṣaṇe śītamasthisandhiśirorujā||103||
sāsrāve kaluṣe rakte nirbhugne cāpi darśane [4] |
sasvanau sarujau karṇau kaṇṭhaḥ śūkairivāvṛtaḥ||104||
tandrā mohaḥ pralāpaśca kāsaḥ śvāso'rucirbhramaḥ|
paridagdhā kharasparśā jihvā srastāṅgatā param||105||
ṣṭhīvanaṃ raktapittasya kaphenonmiśritasya ca|
śiraso loṭhanaṃ tṛṣṇā nidrānāśo hṛdi vyathā||106||
svedamūtrapurīṣāṇāṃ cirāddarśanamalpaśaḥ|
kṛśatvaṃ nātigātrāṇāṃ pratataṃ kaṇṭhakūjanam||107||
koṭhānāṃ śyāvaraktānāṃ maṇḍalānāṃ ca darśanam|
mūkatvaṃ srotasāṃ pāko gurutvamudarasya ca||108||
cirāt pākaśca doṣāṇāṃ sannipātajvarākṛtiḥ|109|
doṣe vibaddhe naṣṭe'gnau sarvasampūrṇalakṣaṇaḥ||109||
sannipātajvaro'sādhyaḥ kṛcchrasādhyastvato'nyathā|
nidāne trividhā proktā yā pṛthagjajvarākṛtiḥ||110||
saṃsargasannipātānāṃ tayā coktaṃ svalakṣaṇam|111|
āganturaṣṭamo yastu sa nirdiṣṭaścaturvidhaḥ||111||
abhighātābhiṣaṅgābhyāmabhicārābhiśāpataḥ|
śastraloṣṭakaśākāṣṭhamuṣṭyaratnitaladvijaiḥ||112||
tadvidhaiśca hate gātre jvaraḥ syādabhighātajaḥ|
tatrābhighātaje vāyuḥ prāyo raktaṃ pradūṣayan||113||
savyathāśophavaivarṇyaṃ karoti sarujaṃ jvaram|114|
kāmaśokabhayakrodhairabhiṣaktasya yo jvaraḥ||114||
so'bhiṣaṅgājvaro jñeyo yaśca bhūtābhiṣaṅgajaḥ|
kāmaśokabhayādvāyuḥ, krodhāt pittaṃ, trayo malāḥ||115||
bhūtābhiṣaṅgāt kupyanti bhūtasāmānyalakṣaṇāḥ|
bhūtādhikāre vyākhyātaṃ tadaṣṭavidhalakṣaṇam||116||
viṣavṛkṣānilasparśāttathā'nyairviṣasambhavaiḥ|
abhiṣaktasya cāpyāhurjvarameke'bhiṣaṅgajam||117||
cikitsayā viṣaghnyaiva sa śamaṃ labhate naraḥ|
abhicārābhiśāpābhyāṃ siddhānāṃ yaḥ pravartate||118||
sannipātajvaro ghoraḥ sa vijñeyaḥ suduḥsahaḥ|
sannipātajvarasyoktaṃ liṅgaṃ yattasya tat smṛtam||119||
cittondriyaśarīrāṇāmartayo'nyāśca naikaśaḥ|
prayogaṃ tvabhicārasya dṛṣṭvā śāpasya caiva hi||120||
svayaṃ śrutvā'numānena lakṣyate praśamena vā|
vaividhyādabhicārasya śāpasya ca tadātmake||121||
yathākarmaprayogeṇa lakṣaṇaṃ syāt pṛthagvidham|
dhyānaniḥśvāsabahulaṃ liṅgaṃ kāmajvare smṛtam||122||
śokaje bāṣpabahulaṃ trāsaprāyaṃ bhayajvare|
krodhaje bahusaṃrambhaṃ bhūtāveśe tvamānuṣam||123||
mūrcchāmohamadaglānibhūyiṣṭhaṃ viṣasambhave|
keṣāñcideṣāṃ liṅgānāṃ santāpo jāyate puraḥ||124||
paścāttulyaṃ tu keṣāñcideṣu kāmajvarādiṣu|
kāmādijānāmuddiṣṭaṃ jvarāṇāṃ yadviśeṣaṇam||125||
kāmādijānāṃ rogāṇāmanyeṣāmapi tat smṛtam|
manasyabhihate pūrvaṃ kāmādyairna tathā balam||126||
jvaraḥ prāpnoti vātādyairdeho yāvanna dūṣyati|
dehe cābhiha(dru)te pūrvaṃ vātādyairna tathā balam||127||
jvaraḥ prāpnoti kāmādyairmano yāvanna dūṣyati|
te pūrvaṃ kevalāḥ paścānnijairvyāmiśralakṣaṇāḥ||128||
hetvauṣadhaviśiṣṭāśca bhavantyāgantavo jvarāḥ|129|
saṃsṛṣṭāḥ sannipatitāḥ pṛthagvā kupitā malāḥ||129||
rasākhyaṃ dhātumanvetya paktiṃ sthānānnirasya ca|
svena tenoṣmaṇa caiva kṛtvā dehoṣmaṇo balam||130||
srotāṃsi ruddhvā samprāptāḥ kevalaṃ dehamulbaṇāḥ|
santāpamadhikaṃ dehe janayanti narastadā||131||
bhavatyatyuṣṇasarvāṅgo jvaritastena cocyate|132|
srotasāṃ sanniruddhatvāt svedaṃ nā nādhigacchati||132||
svasthānāt pracyute cāgnau prāyaśastaruṇejvare|133|
aruciścāvipākaśca gurutvamudarasya ca||133||
hṛdayasyāviśuddhiśca tandrā cālasyameva ca|
jvaro'visargī balavān doṣāṇāmapravartanam||134||
lālāpraseko hṛllāsaḥ kṣunnāśo virasaṃ mukham|
stabdhasuptaguruvaṃ ca gātrāṇāṃ bahumūtratā||135||
na viḍ jīrṇā na ca glānirjvarasyāmasya lakṣaṇam|
jvaravego'dhikastṛṣṇā pralāpaḥ śvasanaṃ bhramaḥ||136||
malapravṛttirutkleśaḥ pacyamānasya lakṣaṇam|137|
kṣut kṣāmatā laghutvaṃ ca gātrāṇāṃ jvaramārdavam||137||
doṣapravṛttiraṣṭāho nirāmajvaralakṣaṇam|138|
navajvare divāsvapnasnānābhyaṅgānnamaithunam||138||
krodhapravātavyāyāmān kaṣāyāṃśca vivarjayet|139|
jvare laṅghanamevādāvupadiṣṭamṛte jvarāt||139||
kṣayānilabhayakrodhakāmaśokaśramodbhavāt |140|
laṅghanena kṣayaṃ nīte doṣe sandhukṣite'nale||140||
vijvaratvaṃ laghutvaṃ ca kṣuccaivāsyopajāyate |
prāṇāvirodhinā cainaṃ laṅghanenopapādayet||141||
balādhiṣṭhānamārogyaṃ yadartho'yaṃ kriyākramaḥ|142|
laṅghanaṃ svedanaṃ kālo yavāgvastiktako rasaḥ||142||
pācanānyavipakvānāṃ doṣāṇāṃ taruṇe jvare|143|
tṛṣyate salilaṃ coṣṇaṃ dadyādvātakaphajvare ||143||
madyotthe paittike cātha śītalaṃ tiktakaiḥ śṛtam|
dīpanaṃ pācanaṃ caiva jvaraghnamubhayaṃ hi tat||144||
srotasāṃ śodhanaṃ balyaṃ rucisvedakaraṃ śivam|145|
mustaparpaṭakośīracandanodīcyanāgaraiḥ||145||
śṛtaśītaṃ jalaṃ dadyāt pipāsājvaraśāntaye|146|
kaphapradhānānutkliṣṭān doṣānāmāśayasthitān||146||
buddhvā jvarakarān kāle vamyānāṃ vamanairharet|147|
anupasthitadoṣāṇāṃ vamanaṃ taruṇejvare||147||
hṛdrogaṃ śvāsamānāhaṃ mohaṃ ca janayedbhṛśam|
sarvadehānugāḥ sāmā dhātusthā asunirharāḥ ||148||
doṣāḥ phalānāmāmānāṃ svarasā iva sātyayāḥ|149|
vamitaṃ laṅghitaṃ kāle yavāgūbhirupācaret||149||
yathāsvauṣadhasiddhābhirmaṇḍapūrvābhirāditaḥ|
yāvajjvaramṛdūbhāvāt ṣaḍahaṃ vā vicakṣaṇaḥ||150||
tasyāgnirdīpyate tābhiḥ samidbhiriva pāvakaḥ|
tāśca bheṣajasaṃyogāllaghutvāccāgnidīpanāḥ||151||
vātamūtrapurīṣāṇāṃ doṣāṇāṃ cānulomanāḥ|
svedanāya dravoṣṇatvāddravatvāttṛṭpraśāntaye||152||
āhārabhāvāt prāṇāya saratvāllāghavāya ca|
jvaraghnyo jvarasātmyatvāttasmāt peyābhirāditaḥ||153||
jvarānupacareddhīmānṛte madyasamutthitāt|
madātyaye madyanitye grīṣme pittakaphādhike||154||
ūrdhvage raktapitte ca yavāgūrna hitā jvare|155|
tatra tarpaṇamevāgre prayojyaṃ lājasaktubhiḥ||155||
jvarāpahaiḥ phalarasairyuktaṃ samadhuśarkaram|156|
tataḥ sātmyabalāpekṣī bhojayejjīrṇatarpaṇam||156||
tanunā mudgayūṣeṇa jāṅgalānāṃ rasena vā|
annakāleṣu cāpyasmai vidheyaṃ dantadhāvanam||157||
yo'sya vaktrarasastasmādviparītaṃ priyaṃ ca yat|
tadasya mukhavaiśadyaṃ prakāṅkṣāṃ cānnapānayoḥ||158||
dhatte rasaviśeṣāṇāmabhijñatvaṃ karoti yat|
viśodhya drumaśākhāgrairāsyaṃ prakṣālya cāsakṛt||159||
mastvikṣurasamadyādyairyathāhāramavāpnuyāt|160|
pācanaṃ śamanīyaṃ vā kaṣāyaṃ pāyayedbhiṣak||160||
jvaritaṃ ṣaḍahe'tīte laghvannapratibhojitam|161|
stabhyante na vipacyante kurvanti viṣamajvaram||161||
doṣā baddhāḥ kaṣāyeṇa stambhitvāttaruṇe jvare|
na tu kalpanamuddiśya kaṣāyaḥ pratiṣidhyate||162||
yaḥ kaṣāyakaṣāyaḥ syāt sa varjyastaruṇajvare|163|
yūṣairamlairanamlairvā jāṅgalairvā rasairhitaiḥ||163||
daśāhaṃ yāvadaśnīyāllaghvannaṃ jvaraśāntaye|164|
ata ūrdhvaṃ kaphe mande vātapittottare jvare||164||
paripakveṣu doṣeṣu sarpiṣpānaṃ yathā'mṛtam|
nirdaśāhamapi jñātvā kaphottaramalaṅghitam||165||
na sarpiḥ pāyayedvaidyaḥ kaṣāyaistamupācaret |
yāvallaghutvādaśanaṃ dadyānmāṃsarasena ca||166||
balaṃ hyalaṃ nigrahāya doṣāṇāṃ, balakṛcca tat |167|
dāhatṛṣṇāparītasya vātapittottaraṃ jvaram||167||
baddhapracyutadoṣaṃ vā nirāmaṃ payasā jayet|168|
kriyābhirābhiḥ praśamaṃ na prayāti yadā jvaraḥ||168||
akṣīṇabalamāṃsāgneḥ śamayettaṃ virecanaiḥ|169|
jvarakṣīṇasya na hitaṃ vamanaṃ na virecanam||169||
kāmaṃ tu payasā tasya nirūhairvā harenmalān|
nirūho balamagniṃ ca vijvaratvaṃ mudaṃ rucim||170||
paripakveṣu doṣeṣu prayuktaḥ śīghramāvahet|
pittaṃ vā kaphapittaṃ vā pittāśayagataṃ haret||171||
sraṃsanaṃ trīnmalān bastirharet pakvāśayasthitān|172|
jvare purāṇe saṅkṣīṇe kaphapitte dṛḍhāgnaye||172||
rūkṣabaddhapurīṣāya pradadyādanuvāsanam|173|
gaurave śirasaḥ śūle vibaddheṣvindriyeṣu ca||173||
jīrṇajvare rucikaraṃ kuryānmūrdhavirecanam|174|
abhyaṅgāṃśca pradehāṃśca pariṣekāvagāhane||174||
vibhajya śītoṣṇakṛtaṃ kuryājjīrṇe jvare bhiṣak|
tairāśu praśamaṃ yāti bahirmārgagato jvaraḥ||175||
labhante sukhamaṅgāni balaṃ varṇaśca vardhate|176|
dhūpanāñjanayogaiśca yānti jīrṇajvarāḥ śamam||176||
tvaṅmātraśeṣā yeṣāṃ ca bhavatyāganturanvayaḥ|177|
iti kriyākramaḥ siddho jvaraghnaḥ samprakāśitaḥ||177||
yeṣāṃ tveṣa kramastāni dravyāṇyūrdhvamataḥ śṛṇu|
raktaśālyādayaḥ śastāḥ purāṇāḥ ṣaṣṭikaiḥ saha||178||
yavāgvodanalājārthe jvaritānāṃ jvarāpahāḥ|179|
lājapeyāṃ sukhajarāṃ pippalīnāgaraiḥ śṛtām||179||
pibejjvarī jvaraharāṃ kṣudvānalpāgnirāditaḥ|
amlābhilāṣī tāmeva dāḍimāmlāṃ sanāgarām||180||
sṛṣṭaviṭ paittiko vā'tha śītāṃ madhuyutāṃ pibet|
peyāṃ vā raktaśālīnāṃ pārśvabastiśiroruji||181||
śvadaṃṣṭrākaṇṭakāribhyāṃ siddhāṃ jvaraharāṃ pibet|
jvarātisārī peyāṃ vā pibet sāmlāṃ śṛtāṃ naraḥ||182||
pṛśniparṇībalābilvanāgarotpaladhānyakaiḥ|
śṛtāṃ vidārīgandhādyairdīpanīṃ svedanīṃ naraḥ||183||
kāsī śvāsī ca hikkī ca yavāgūṃ jvaritaḥ pibet|
vibaddhavarcāḥ sayavāṃ pippalyāmalakaiḥ śṛtām||184||
sarpiṣmatīṃ pibet peyāṃ jvarī doṣānulomanīm|
koṣṭhe vibaddhe saruji pibet peyāṃ śṛtāṃ jvarī||185||
mṛdvīkāpippalīmūlacavyāmalakanāgaraiḥ|
pibet sabilvāṃ peyāṃ vā jvare saparikartike||186||
balāvṛkṣāmlakolāmlakalaśīdhāvanīśṛtām|
asvedanidrastṛṣṇārtaḥ pibet peyāṃ saśarkarām||187||
nāgarāmalakaiḥ siddhāṃ ghṛtabhṛṣṭāṃ jvarāpahām|188|
mudgānmasūrāṃścaṇakān kulatthān samakuṣṭakān||188||
yūṣārthe yūṣasātmyānāṃ jvaritānāṃ pradāpayet|189|
paṭolapatraṃ saphalaṃ kulakaṃ pāpacelikam||189||
karkoṭakaṃ kaṭhillaṃ ca vidyācchākaṃ jvare hitam|190|
lāvān kapiñjalāneṇāṃścakorānupacakrakān||190||
kuraṅgān kālapucchāṃśca hariṇān pṛṣatāñchaśān|
pradadyānmāṃsasātmyāya jvaritāya jvarāpahān||191||
īṣadamlānanamlān vā rasān kāle vicakṣaṇaḥ|
kukkuṭāṃśca mayūrāṃśca tittirikrauñcavartakān||192||
gurūṣṇatvānna śaṃsanti jvare keciccikitsakāḥ|
laṅghanenānilabalaṃ jvare yadyadhikaṃ bhavet||193||
bhiṣaṅmātrāvikalpajño dadyāttānapi kālavit|194|
gharmāmbu cānupānārthaṃ tṛṣitāya pradāpayet||194||
madyaṃ vā madyasātmyāya yathādoṣaṃ yathābalam|195|
gurūṣṇasnigdhamadhurān kaṣāyāṃśca navajvare||195||
āhārān doṣapaktyarthaṃ prāyaśaḥ parivarjayet|
annapānakramaḥ siddho jvaraghnaḥ samprakāśitaḥ||196||
ata ūrdhvaṃ pravakṣyante kaṣāyā jvaranāśanāḥ| pākyaṃ śītakaṣāyaṃ vā mustaparpaṭakaṃ pibet||197||
sanāgaraṃ parpaṭakaṃ pibedvā sadurālabham| kirātatiktakaṃ mustaṃ guḍūcīṃ viśvabheṣajam||198||
pāṭhāmuśīraṃ sodīcyaṃ pibedvā jvaraśāntaye| jvaraghnā dīpanāścaite kaṣāyā doṣapācanāḥ||199||
tṛṣṇārucipraśamanā mukhavairasyanāśanāḥ|200|
kaliṅgakāḥ paṭolasya patraṃ kaṭukarohiṇī||200||
paṭolaḥ sārivā mustaṃ pāṭhā kaṭukarohiṇī|
nimbaḥ paṭolastriphalā mṛdvīkā mustavatsakau|| 201||
kirātatiktamamṛtā candanaṃ viśvabheṣajam|
guḍūcyāmalakaṃ mustamardhaślokasamāpanāḥ||c02||
kaṣāyāḥ śamayantyāśu pañca pañcavidhāñjvarān|
santataṃ satatānyedyustṛtīyakacaturthakān||203||
vatsakāragvadhau pāṭhāṃ ṣaḍgranthāṃ kaṭurohiṇīm|
mūrvāṃ sātiviṣāṃ nimbaṃ paṭolaṃ dhanvayāsakam||204||
vacāṃ mustamuśīraṃ ca madhukaṃ triphalāṃ balām|
pākyaṃ śītakaṣāyaṃ vā pibejjvaraharaṃ naraḥ||205||
madhūkamustamṛdvīkākāśmaryāṇi parūṣakam|
trāyamāṇāmuśīraṃ ca triphalāṃ kaṭurohiṇīm||206||
pītvā niśisthitaṃ janturjvarācchīghraṃ vimucyate|207|
jātyāmalakamustāni tadvaddhanvayavāsakam||207||
vibaddhadoṣo jvaritaḥ kaṣāyaṃ saguḍaṃ pibet|
triphalāṃ trāyamāṇāṃ ca mṛdvīkāṃ kaṭurohiṇīm||208||
pittaśleṣmaharastveṣa kaṣāyo hyānulomikaḥ|
trivṛtāśarkarāyuktaḥ pittaśleṣmajvarāpahaḥ||209||
bṛhatyau vatsakaṃ mustaṃ devadāru mahauṣadham|
kolavallī ca yogo'yaṃ sannipātajvarāpahaḥ||210||
śaṭī puṣkaramūlaṃ ca vyāghrī śṛṅgī durālabhā|
guḍūcī nāgaraṃ pāṭhā kirātaṃ kaṭurohiṇī||211||
eṣa śaṭyādiko vargaḥ sannipātajvarāpahaḥ|
kāsahṛdgrahapārśvārtiśvāsatandrāsu śasyate||212||
bṛhatyau pauṣkaraṃ bhārgī śaṭī śṛṅgī durālabhā|
vatsakasya ca bījāni paṭolaṃ kaṭurohiṇī||213||
bṛhatyādirgaṇaḥ proktaḥ sannipātajvarāpahaḥ|
kāsādiṣu ca sarveṣu dadyāt sopadraveṣu ca||214||
jvarāḥ kaṣāyairvamanairlaṅghanairlaghubhojanaiḥ|
rūkṣasya ye na śāmyanti sarpisteṣāṃ bhiṣagjitam||216||
rūkṣaṃ tejo jvarakaraṃ tejasā rūkṣitasya ca|
yaḥ syādanubalo dhātuḥ snehavadhyaḥ sa cānilaḥ||217||
kaṣāyāḥ sarva evaite sarpiṣā saha yojitāḥ|
prayojyā jvaraśāntyarthamagnisandhukṣaṇāḥ śivāḥ||218||
pippalyaścandanaṃ mustamuśīraṃ kaṭurohiṇī|
kaliṅgakāstāmalakī sārivā'tiviṣā sthirā||219||
drākṣāmalakabilvāni trāyamāṇā nidigdhikā|
siddhamitairghṛtaṃ sadyo jīrṇajvaramapohati||220||
kṣayaṃ kāsaṃ śiraḥśūlaṃ pārśvaśūlaṃ halīmakam|
aṃsābhitāpamāgniṃ ca viṣamaṃ sanniyacchati||221||
vāsāṃ guḍūcīṃ triphalāṃ trāyamāṇāṃ yavāsakam|
paktvā tena kaṣāyeṇa payasā dviguṇena ca||222||
pippalīmustamṛdvīkācandanotpalanāgaraiḥ|
kalkīkṛtaiśca vipaceddhṛtaṃ jīrṇajvarāpaham||223||
balāṃ śvadaṃṣṭrāṃ bṛhatīṃ kalasīṃ dhāvanīṃ sthirām|
nimbaṃ parpaṭakaṃ mustaṃ trāyamāṇāṃ durālabhām||224||
kṛtvā kaṣāyaṃ peṣyārthe dadyāttāmalakīṃ śaṭīm|
drākṣāṃ puṣkaramūlaṃ ca medāmāmalakāni ca||225||
ghṛtaṃ payaśca tat siddhaṃ sarpirjvaraharaṃ param|
kṣayakāsaśiraḥśūlapārśvaśūlāṃsatāpanut ||226||
jvaribhyo bahudoṣebhya ūrdhvaṃ cādhaśca buddhimān|
dadyāt saṃśodhanaṃ kāle kalpe yadupadekṣyate||227||
madanaṃ pippalībhirvā kaliṅgairmadhukena vā|
yuktamuṣṇāmbunā peyaṃ vamanaṃ jvaraśāntaye||228||
kṣaudrāmbunā rasenekṣorathavā lavaṇāmbunā|
jvare pracchardanaṃ śastaṃ madyairvā tarpaṇena vā||229||
mṛdvīkāmalakānāṃ vā rasaṃ praskandanaṃ pibet|
rasamāmalakānāṃ vā ghṛtabhṛṣṭaṃ jvarāpaham||230||
lihyādvā traivṛtaṃ cūrṇaṃ saṃyuktaṃ madhusarpiṣā|
pibedvā kṣaudramāvāpya saghṛtaṃ triphalārasam||231||
āragvadhaṃ vā payasā mṛdvīkānāṃ rasena vā|
trivṛtāṃ trāyamāṇāṃ vā payasā jvaritaḥ pibet||232||
jvarādvimucyate pītvā mṛdvīkābhiḥ sahābhayām|
payo'nupānamuṣṇaṃ vā pītvā drākṣārasaṃ naraḥ||233||
kāsācchvāsācchiraḥśūlātpārśvaśūlāccirajvarāt|
mucyate jvaritaḥ pītvā pañcamūlīśṛtaṃ payaḥ||234||
eraṇḍamūlotkvathitaṃ jvarāt saparikartikāt|
payo vimucyate pītvā tadvadbilvaśalāṭubhiḥ||235||
trikaṇṭakabalāvyāghrīguḍanāgarasādhitam|
varcomūtravibandhaghnaṃ śophajvaraharaṃ payaḥ||236||
sanāgaraṃ samṛdvīkaṃ saghṛtakṣaudraśarkaram|
śṛtaṃ payaḥ sakharjūraṃ pipāsājvaranāśanam||237||
caturguṇenāmbhasā vā śṛtaṃ jvaraharaṃ payaḥ|
dhāroṣṇaṃ vā payaḥ sadyo vātapittajvaraṃ jayet||238||
jīrṇajvarāṇāṃ sarveṣāṃ payaḥ praśamanaṃ param|
peyaṃ taduṣṇaṃ śītaṃ vā yathāsvaṃ bheṣajaiḥ śṛtam||239||
prayojayejjvaraharānnirūhān sānuvāsanān|
pakvāśayagate doṣe vakṣyante ye ca siddhiṣu||240||
paṭolāriṣṭapatrāṇi sośīraścaturaṅgulaḥ|
hrīberaṃ rohiṇī tiktā śvadaṃṣṭrā madanāni ca||241||
sthirā balā ca tat sarvaṃ payasyardhodake śṛtam|
kṣīrāvaśeṣaṃ niryūhaṃ saṃyuktaṃ madhusarpiṣā||242||
kalkairmadanamustānāṃ pippalyā madhukasya ca|
vatsakasya ca saṃyuktaṃ bastiṃ dadyājjvarāpaham||243||
śuddhe mārge hṛte doṣe viprasanneṣu dhātuṣu|
gatāṅgaśūlo laghvaṅgaḥ sadyo bhavati vijvaraḥ||244||
āragvadhamuśīraṃ ca madanasya phalaṃ tathā|
catasraḥ parṇinīścaiva [1] niryūhamupakalpayet||245||
priyaṅgurmadanaṃ mustaṃ śatāhvā madhuyaṣṭikā|
kalkaḥ sarpirguḍaḥ kṣaudraṃ jvaraghno bastiruttamaḥ||246||
guḍūcīṃ trāyamāṇāṃ ca candanaṃ madhukaṃ vṛṣam|
sthirāṃ balāṃ pṛśniparṇīṃ madanaṃ ceti sādhayet||247||
rasaṃ jāṅgalamāṃsasya rasena sahitaṃ bhiṣak|
pippalīphalamustānāṃ kalkena madhukasya ca||248||
īṣatsalavaṇaṃ yuktyā nirūhaṃ madhusarpiṣā|
jvarapraśamanaṃ dadyādbalasvedarucipradam||249||
jīvantīṃ madhukaṃ medāṃ pippalīṃ madanaṃ vacām|
ṛddhiṃ rāsnāṃ balāṃ viśvaṃ [2] śatapuṣpāṃ śatāvarīm||250||
piṣṭvā kṣīraṃ jalaṃ sarpistailaṃ ca vipacedbhiṣak|
ānuvāsanikaṃ snehametaṃ vidyājjvarāpaham||251||
paṭolapicumardābhyāṃ guḍūcyā madhukena ca|
madanaiśca śṛtaḥ sneho jvaraghnamanuvāsanam||252||
candanāgurukāśmaryapaṭolamadhukotpalaiḥ|
siddhaḥ sneho jvaraharaḥ snehabastiḥ praśasyate||253||
yaduktaṃ bheṣajādhyāye vimāne rogabheṣaje|
śirovirecanaṃ kuryādyuktijñastajjvarāpaham||254||
yacca nāvanikaṃ tailaṃ yāśca tailaṃ yāśca prāgdhūmavartayaḥ|
mātrāśitīye nirdiṣṭāḥ prayojyāstā jvareṣvapi||255||
abhyaṅgāṃśca pradehāṃśca pariṣekāṃśca kārayet|
yathābhilāṣaṃ śītoṣṇaṃ vibhajya dvividhaṃ jvaram||256||
sahasradhautaṃ sarpirvā tailaṃ vā candanādikam|
dāhajvarapraśamanaṃ dadyādabhyañjanaṃ bhiṣak||257||
atha candanādyaṃ tailamupadekṣyāmaḥ-
candanabhadraśrīkālānusāryakālīyakapadmāpadmakośīrasārivāmadhukaprapauṇḍarīkanāgapuṣpodīcyavanyapadmotpalanalinakumuda-saugandhikapuṇḍarīkaśatapatrabisamṛṇālaśālūkaśaivālakaśerukānantākuśakāśekṣudarbhaśaranalaśālimūlajambuvetasavānīragundrā-kakubhāsanāśvakarṇasyandanavātapothaśālatāladhavatiniśakhadirakadarakadambakāśmaryaphalasarjaplakṣavaṭakapītanodumbarāśvattha-nyagrodhadhātakīdūrvetkaṭaśṛṅgāṭakamañjiṣṭhājyotiṣmatīpuṣkarabījakrauñcādanabadarīkovidārakadalī-saṃvartakāriṣṭaśataparvāśītakumbhikāśatāvarīśrīparṇīśrāvaṇīmahāśrāvaṇīrohiṇīśītapākyodanapākīkālabalāpayasyāvidārī-jīvakarṣabhakamedāmahāmedāmadhurasarṣyaproktātṛṇaśūnyamocarasāṭarūṣakabakulakuṭajapaṭolanimbaśālmalīnārikela-kharjūramṛdvīkāpriyālapriyaṅgudhanvanātmāguptāmadhūkānāmanyeṣāṃ ca śītavīryāṇāṃ yathālābhamauṣadhānāṃ kaṣāyaṃ kārayet|
tena kaṣāyeṇa dviguṇitapayasā teṣāmeva ca kalkena kaṣāyārdhamātraṃ mṛdvagninā sādhayettailam| etattailamabhyaṅgāt sadyo dāhajvaramapanayati|
etaireva cauṣadhairaślakṣṇapiṣṭaiḥ suśītaiḥ pradehaṃ kārayet|
etaireva ca śṛtaśītaṃ salilamavagāhapariṣekārthaṃ prayuñjīta||258||
iti candanādyaṃ tailam|
madhvāranālakṣīradadhighṛtasalilasekāvagāhāśca sadyo dāhajvaramapanayanti śītasparśatvāt||259||
bhavanti cātra-
pauṣkareṣu suśīteṣu padmotpaladaleṣu ca|
kadalīnāṃ ca patreṣu kṣaumeṣu vimaleṣu ca||260||
candanodakaśīteṣu śīte dhārāgṛhe'pi vā|
himāmbusikte sadane dāhārtaḥ saṃviśet sukham||261||
hemaśaṅkhapravālānāṃ maṇīnāṃ mauktikasya ca|
candanodakaśītānāṃ saṃsparśānurasān spṛśet||262||
sragbhirnīlotpalaiḥ padmairvyajanairvividhairapi|
śītavātāvahairvyajjyeccandanodakavarṣibhiḥ ||263||
nadyastaḍāgāḥ padminyo hradāśca vimalodakāḥ|
avagāhe hitā dāhatṛṣṇāglānijvarāpahāḥ||264||
priyāḥ pradakṣiṇācārāḥ pramadāścandanokṣitāḥ|
sāntvayeyuḥ paraiḥ kāmairmaṇimauktikabhūṣaṇāḥ||265||
śītāni cānnapānāni śītānyupavanāni ca|
vāyavaścandrapādāśca śītā dāhajvarāpahāḥ||266||
athoṣṇābhiprāyiṇāṃ jvaritānāmabhyaṅgādīnupakramānupadekṣyāmaḥ-agurukuṣṭhatagarapatranaladaśaileyadhyāmakahareṇukāsthauṇeyakakṣemakailāvarāṅgadalapuratamālapatrabhūtīkarohiṣasaralaśallakī-devadārvagnimanthabilvasyonākakāśmaryapāṭalāpunarnavāvṛścīrakaṇṭakārībṛhatīśālaparṇīpṛśniparṇīmāṣaparṇīmudgaparṇīgokṣurakairaṇḍa-śobhāñjanakavaruṇārkacirabilvatilvakaśaṭīpuṣkaramūlagaṇḍīrorubūkapattūrākṣīvāśmāntakaśigrumātuluṅgapīlukamūlakaparṇī-tilaparṇīpīluparṇīmeṣaśṛṅgīhiṃsrādantaśaṭhairāvatakabhallātakāsphotakāṇḍīrātmajaikeṣīkākarañjadhānyakājamoda-pṛthvīkāsumukhasurasakuṭherakakālamālakaparṇāsakṣavakaphaṇijjhakabhūstṛṇaśṛṅgaverapippalīsarṣapāśvagandhārāsnāruhārohāvacābalātibalā-guḍūcīśatapuṣpāśītavallīnākulīgandhanākulīśvetājyotiṣmatīcitrakādhyaṇḍāmlacāṅgerī-tilabadarakulatthamāṣāṇāmevaṃvidhānāmanyeṣāṃ coṣṇavīryāṇāṃ yathālābhamauṣadhānāṃ kaṣāyaṃ kārayet, tena kaṣāyeṇa teṣāmeva cakalkena surāsauvīrakatuṣodakamaireyamedakadadhimaṇḍāranālakaṭvaraprativinītena tailapātraṃ vipācayet|
tena sukhoṣṇena tailenoṣṇābhiprāyiṇaṃ jvaritamabhyañjyāt, tathā śītajvaraḥ praśāmyati; etaireva cauṣadhaiḥ ślakṣṇapiṣṭaiḥ sukhoṣṇaiḥ pradehaṃkārayet, etaireva ca śṛtaṃ sukhoṣṇaṃ salilamavagāhanārthaṃ pariṣekārthaṃ ca prayuñjīta śītajvarapraśamārtham||267||
ityagurvādyaṃ tailam
bhavanti cātra-
trayodaśavidhaḥ svedaḥ svedādhyāye nidarśitaḥ|
mātrākālavidā yuktaḥ sa ca śītajvarāpahaḥ||268||
sā kuṭī tacca śayanaṃ taccāvacchādanaṃ jvaram|
śītaṃ praśamayantyāśu dhūpāścāgurujā ghanāḥ||269||
cārūpacitagātryaśca taruṇyo yauvanoṣmaṇā|
āśleṣācchamayantyāśu pramadāḥ śiśirajvaram||270||
svedanānyannapānāni vātaśleṣmaharāṇi ca|
śītajvaraṃ jayantyāśu saṃsargabalayojanāt||271||
vātaje śramaje caiva purāṇe kṣataje jvare|
laṅghanaṃ na hitaṃ vidyācchamanaistānupācaret||272||
vikṣipyāmāśayoṣmāṇaṃ yasmādgatvā rasaṃ nṛṇām|
jvaraṃ kurvanti doṣāstu hīyate'gnibalaṃ tataḥ||273||
yathā prajvalito vahniḥ sthālyāmindhanavānapi|
na pacatyodanaṃ samyaganilaprerito bahiḥ||274||
paktisthānāttathā doṣairūṣmā kṣipto bahirnṛṇām|
na pacatyabhyavahṛtaṃ kṛcchrāt pacati vā laghu||275||
ato'gnibalarakṣārthaṃ laṅghanādikramo hitaḥ|
saptāhena hi pacyante saptadhātugatā malāḥ||276||
nirāmaścāpyataḥ prokto jvaraḥ prāyo'ṣṭame'hani|
udīrṇadoṣastvalpāgniraśnan guru viśeṣataḥ||277||
mucyate sahasā prāṇaiściraṃ kliśyati vā naraḥ|
etasmātkāraṇādvidvān vātike'pyādito jvare||278||
nāti gurvati vā snigdhaṃ bhojayet sahasā naram|
jvare mārutaje tvādāvanapekṣyāpi hi kramam||279||
kuryānniranubandhānāmabhyaṅgādīnupakramān|
pāyayitvā kaṣāyaṃ ca bhojayedrasabhojanam||280||
jīrṇajvaraharaṃ kuryāt sarvaśaścāpyupakramam|
śleṣmalānāmavātānāṃ jvaro'nuṣṇaḥ kaphādhikaḥ||281||
paripākaṃ na saptāhenāpi yāti mṛdūṣmaṇām|
taṃ krameṇa yathoktena laṅghanālpāśanādinā||282||
ādaśāhamupakramya kaṣāyādyairupācaret|283|
sāmā ye ye ca kaphajāḥ kaphapittajvarāśca ye||283||
laṅghanaṃ laṅghanīyoktaṃ teṣu kāryaṃ prati prati|284|
vamanaiśca virekaiśca bastibhiśca yathākramam||284||
jvarānupacareddhīmān kaphapittānilodbhavān|
saṃsṛṣṭān sannipatitān buddhvā taratamaiḥ samaiḥ||285||
jvarān doṣakramāpekṣī yathoktairauṣadhairjayet|
vardhanenaikadoṣasya kṣapaṇenocchritasya vā||286||
kaphasthānānupūrvyā vā sannipātajvaraṃ jayet|287|
sannipātajvarasyānte karṇamūle sudārūṇaḥ||287||
śothaḥ sañjāyate tena kaścideva pramucyate|
raktāvasecanaiḥ śīghraṃ sarpiṣpānaiśca taṃ jayet||288||
pradehaiḥ kaphapittaghnairnāvanaiḥ kavalagrahaiḥ|289|
śītoṣṇasnigdharūkṣādyairjvaro yasya na śāmyati||289||
śākhānusārī raktasya so'vasekāt praśāmyati|290|
visarpeṇābhighātena yaśca visphoṭakairjvaraḥ||290||
tatrādau sarpiṣaḥ pānaṃ kaphapittottaro na cet|291|
daurbalyāddehadhātūnāṃ jvaro jīrṇo'nuvartate||291||
balyeḥ sambṛṃhaṇaistasmādāhāraistamupācaret|292|
karma sādhāraṇaṃ jahyāttṛtīyakacaturthakau ||292||
āganturanubandho hi prāyaśo viṣamajvare|
vātapradhānaṃ sarpirbhirbastibhiḥ sānuvāsanaiḥ||293||
snigdhoṣṇairannapānaiśca śamayedviṣamajvaram|
virecanena payasā sarpiṣā saṃskṛtena ca||294||
viṣamaṃ tiktaśītaiśca jvaraṃ pittottaraṃ jayet|
vamanaṃ pācanaṃ rūkṣamannapānaṃ vilaṅghanam||295||
kaṣāyoṣṇaṃ ca viṣame jvare śastaṃ kaphottare|296|
yogāḥ parāḥ pravakṣyante viṣamajvaranāśanāḥ||296||
prayoktavyā matimatā doṣādīn pravibhajya te|
surā samaṇḍā pānārthe bhakṣyārthe caraṇāyudhaḥ||297||
tittiriśca mayūraśca prayojyā viṣamajvare|
pibedvā ṣaṭpalaṃ sarpirabhayāṃ vā prayojayet||298||
triphalāyāḥ kaṣāyaṃ vā guḍūcyā rasameva vā|
nīlinīmajagandhāṃ ca trivṛtāṃ kaṭurohiṇīm||299||
pibejjvarāgame yuktyā snehasvedopapāditaḥ|
sarpiṣo mahatīṃ mātrāṃ pītvā vā chardayet punaḥ||300||
upayujyānnapānaṃ vā prabhūtaṃ punarullikhet|
sānnaṃ madyaṃ prabhūtaṃ vā pītvā svapyājjvarāgame||301||
āsthāpanaṃ yāpanaṃ vā kārayedviṣamajvare|
payasā vṛṣadaṃśasya śakṛdvā tadahaḥ pibet||302||
vṛṣasya dadhimaṇḍena surayā vā sasaindhavam|
pippalyāstriphalāyāśca dadhnastakrasya sarpiṣaḥ||303||
pañcagavyasya payasaḥ prayogo viṣamajvare|
rasonasya satailasya prāgbhaktamupasevanam||304||
medyānāmuṣṇavīryāṇāmāmiṣāṇāṃ ca bhakṣaṇam|
hiṅgutulyā tu vaiyāghrī vasā nasyaṃ sasaindhavā||305||
purāṇasarpiḥ siṃhasya vasā tadvat sasaindhavā|
saindhavaṃ pippalīnāṃ ca taṇḍulāḥ samanaḥśilāḥ||306||
netrāñjanaṃ tailapiṣṭaṃ śasyate viṣamajvare|
palaṅkaṣā nimbapatraṃ vacā kuṣṭhaṃ harītakī||307||
sarṣapāḥ sayavāḥ sarpirdhūpanaṃ jvaranāśanam|
ye dhūmā dhūpanaṃ yacca nāvanaṃ cāñjanaṃ ca yat||308||
manovikāre nirdiṣṭaṃ kāryaṃ tadviṣamajvare|
maṇīnāmoṣadhīnāṃ ca maṅgalyānāṃ viṣasya ca||309||
dhāraṇādagadānāṃ ca sevanānna bhavejjvaraḥ|310|
somaṃ sānucaraṃ devaṃ samātṛgaṇamīśvaram||310||
pūjayan prayataḥ śīghraṃ mucyate viṣamajvarāt|
viṣṇuṃ sahasramūrdhānaṃ carācarapatiṃ vibhum||311||
stuvannāmasahasreṇa jvarān sarvānapohati|
brahmāṇamaśvināvindraṃ hutabhakṣaṃ himācalam||312||
gaṅgāṃ marudgaṇāṃśceṣṭyā pūjayañjayati jvarān|
bhaktyā mātuḥ pituścaiva gurūṇāṃ pūjanena ca||313||
brahmacaryeṇa tapasā satyena niyamena ca|
japahomapradānena vedānāṃ śravaṇena ca||314||
jvarādvimucyate śīghraṃ sādhūnāṃ darśanena ca|
jvare rasasthe vamanamupavāsaṃ ca kārayet||315||
sekapradehau raktasthe tathā saṃśamanāni ca|
virecanaṃ sopavāsaṃ māṃsamedaḥsthite hitam||316||
asthimajjagate deyā nirūhāḥ sānuvāsanāḥ|317|
śāpābhicārādbhūtānāmabhiṣaṅgācca yo jvaraḥ||317||
daivavyapāśrayaṃ tatra sarvamauṣadhamiṣyate|
abhighātajvaro naśyet pānābhyaṅgena sarpiṣaḥ||318||
raktāvasekairmadyaiśca sātmyairmāṃsarasaudanaiḥ|
sānāho madyasātmyānāṃ madirārasabhojanaiḥ||319||
kṣatānāṃ vraṇitānāṃ ca kṣatavraṇacikitsayā|
āśvāseneṣṭalābhena vāyoḥ praśamanena ca||320||
harṣaṇaiśca śamaṃ yānti kāmaśokabhayajvarāḥ|
kāmyairarthairmanojñaiśca pittaghnaiścāpyupakramaiḥ||321||
sadvākyaiśca śamaṃ yāti jvaraḥ krodhasamutthitaḥ|
kāmāt krodhajvaro nāśaṃ krodhāt kāmasamudbhavaḥ||322||
yāti tābhyāmubhābhyāṃ ca bhayaśokasamutthitaḥ|
jvarasya vegaṃ kālaṃ ca cintayañjvaryate tu yaḥ||323||
tasyeṣṭaistu vicitraiśca viṣayairnāśayet smṛtim|324|
jvarapramokṣe puruṣaḥ kūjan vamati ceṣṭate|
śvasanvivarṇaḥ svinnāṅgo vepate līyate muhuḥ||324||
pralapatyuṣṇasarvāṅgaḥ śītāṅgaśca bhavatyapi|
visañjño jvaravegārtaḥ sakrodha iva vīkṣyate ||325||
sadoṣaśabdaṃ ca śakṛddravaṃ sravati vegavat|
liṅgānyetāni jānīyājjvaramokṣe vicakṣaṇaḥ||326||
bahudoṣasya balavān prāyeṇābhinavo jvaraḥ|
satkriyādoṣapaktyā cedvimuñcati sudāruṇam||327||
kṛtvā doṣavaśādvegaṃ kramāduparamanti ye|
teṣāmadāruṇo mokṣo jvarāṇāṃ cirakāriṇām||328||
vigataklamasantāpamavyathaṃ vimalendriyam|
yuktaṃ prakṛtisattvena vidyāt puruṣamajvaram||329||
sajvaro jvaramuktaśca vidāhīni gurūṇi ca|
asātmyānyannapānāni viruddhāni ca varjayet||330||
vyavāyamaticeṣṭāśca snānamatyaśanāni ca|
tathā jvaraḥ śamaṃ yāti praśānto jāyate na ca||331||
vyāyāmaṃ ca vyavāyaṃ ca snānaṃ caṅkramaṇāni ca|
jvaramukto na seveta yāvanna balavān bhavet||332||
asañjātabalo yastu jvaramukto niṣevate|
varjyametannarastasya punarāvartate jvaraḥ||333||
durhṛteṣu ca doṣeṣu yasya vā vinivartate|
svalpenapyapacāreṇa tasya vyāvartate punaḥ||334||
cirakālaparikliṣṭaṃ durbalaṃ hīnatejasam [1] |
acireṇaiva kālena sa hanti punarāgataḥ||335||
athavā'pi parīpākaṃ dhātuṣveva kramānmalāḥ|
yānti jvaramakurvantaste tathā'pyapakurvate||336||
dīnatāṃ śvayathuṃ glāniṃ pāṇḍutāṃ nānnakāmatām|
kaṇḍūrutkoṭhapiḍakāḥ kurvantyagniṃ ca te mṛdum||337||
evamanye'pi ca gadā vyāvartante punargatāḥ|
anirghātena doṣāṇāmalpairapyahitairnṛṇām||338||
nirvṛtte'pi jvare tasmādyathāvasthaṃ yathābalam|
yathāprāṇaṃ hareddoṣaṃ prayogairvā śamaṃ nayet||339||
mṛdubhiḥ śodhanaiḥ śuddhiryāpanā bastayo hitāḥ|
hitāśca laghavo yūṣā jāṅgalāmiṣajā rasāḥ||340||
abhyaṅgodvartanasnānadhūpanānyañjanāni ca|
hitāni punarāvṛtte jvare tiktaghṛtāni ca||341||
gurvyabhiṣyandyasātmyānāṃ bhojanāt punarāgate|
laṅghanoṣṇopacārādiḥ kramaḥ kāryaśca pūrvavat||342||
kirātatiktakaṃ tiktā mustaṃ parpaṭako'mṛtā|
ghnanti pītāni cābhyāsāt punarāvartakaṃ jvaram||343||
tasyāṃ tasyāmavasthāyāṃ jvaritānāṃ vicakṣaṇaḥ| jvarākriyākramāpekṣī kuryāttattaccikitsitam||344||
tatra ślokaḥ-
yathākramaṃ yathāpraśnamuktaṃ jvaracikitsitam| ātreyeṇāgniveśāya bhūtānāṃ hitakāmyayā||346||


























Chapter – 4

athāto raktapittacikitsitaṃ vyākhyāsyāmaḥ ||1||
iti ha smāha bhagavānātreyaḥ||2||
viharantaṃ jitātmānaṃ pañcagaṅge punarvasum|
praṇamyovāca nirmohamagniveśo'gnivarcasam||3||
bhagavan raktapittasya heturuktaḥ salakṣaṇaḥ|
vaktavyaṃ yat paraṃ tasya vaktumarhasi tadguro||4||
gururuvāca-
mahāgadaṃ mahāvegamagnivacchīghrakāri ca|
hetulakṣaṇavicchīghraṃ raktapittamupācaret||5||
tasyoṣṇaṃ tīkṣṇamamlaṃ ca kaṭūni lavaṇāni ca|
gharmaścānnavidāhaśca hetuḥ pūrvaṃ nidarśitaḥ||6||
tairhetubhiḥ samutkliṣṭaṃ pittaṃ raktaṃ prapadyate|
tadyonitvāt prapannaṃ ca vardhatetat pradūṣayat||7||
tasyoṣmaṇā dravo dhāturdhātordhātoḥ prasicyate|
svidyatastena saṃvṛddhiṃ bhūyastadadhigacchati||8||
saṃyogāddūṣaṇāttattu sāmānyādgandhavarṇayoḥ|
raktasya pittamākhyātaṃ raktapittaṃ manīṣibhiḥ||9||
plīhānaṃ ca yakṛccaiva tadadhiṣṭhāya vartate|
srotāṃsi raktavāhīni tanmūlāni hi dehinām||10||
sāndraṃ sapāṇḍu sasnehaṃ picchilaṃ ca kaphānvitam|
śyāvāruṇaṃ saphenaṃ ca tanu rūkṣaṃ ca vātikam||11||
raktapittaṃ kaṣāyābhaṃ kṛṣṇaṃ gomūtrasannibham|
mecakāgāradhūmābhamañjanābhaṃ ca paittikam||12||
saṃsṛṣṭaliṅgaṃ saṃsargāttriliṅgaṃ sānnipātikam|13|
ekadoṣānugaṃ sādhyaṃ dvidoṣaṃ yāpyamucyate||13||
yattridoṣamasādhyaṃ tanmandāgnerativegavat|vyādhibhiḥ
kṣīṇadehasya vṛddhasyānaśnataśca yat||14||
gatirūrdhvamadhaścaiva raktapittasya darśitā|
ūrdhvā saptavidhadvārā dvidvārā tvadharā gatiḥ||15||
sapta cchidrāṇi śirasi dve cādhaḥ,sādhyamūrdhvagam|
yāpyaṃ tvadhogaṃ, mārgau tu sādhyaṃ prapadyate||16||
yadā tu sarvacchidrebhyo romakūpebhya eva
tāmasaṅkhyeyāṃ gatiṃ tasyāhurāntikīm||17||
yaccobhayābhyāṃ mārgābhyāmatimātraṃ pravartate|
tulyaṃ kuṇapagandhena raktaṃ kṛṣṇamatīva ca||18||
saṃsṛṣṭaṃ kaphavātābhyāṃ kaṇṭhe sajjati cāpi yat|
yaccāpyupadravaiḥ sarvairyathoktaiḥ samabhidrutam||19||
hāridranīlaharitatāmrairvarṇairupadrutam|
kṣīṇasya kāsamānasya yacca na sidhyati||20||
yadvidoṣānugaṃ yadvā śāntaṃ śāntaṃ prakupyati|
mārgānmārgaṃ caredyadvā yāpyaṃ pittamasṛk catat||21||
ekamārgaṃ balavato nātivegaṃ navotthitam|
raktapittaṃ kāle sādhyaṃ syānnirupadravam||22||

snigdhoṣṇamuṣṇarūkṣaṃ ca raktapittasya kāraṇam|
adhogasyottaraṃ prāyaḥ, pūrvaṃ syādūrdhvagasya tu||23||
ūrdhvagaṃ kaphasaṃsṛṣṭamadhogaṃ mārutānugam|
dvimārgaṃ kaphavātābhyāmubhābhyāmanubadhyate||24||
akṣīṇabalamāṃsasya raktapittaṃ yadaśnataḥ|
taddoṣaduṣṭamutkliṣṭaṃ nādau stambhanamarhati||25||
galagrahaṃ pūtinasyaṃ mūrcchāyamaruciṃ jvaram|
gulmaṃ plīhānamānāhaṃ kilāsaṃkṛcchramūtratām||26||
kuṣṭhānyarśāṃsi vīsarpaṃ varṇanāśaṃ bhagandaram|
buddhīndriyoparodhaṃ ca kuryāt stambhitamāditaḥ||27||
tasmādupekṣyaṃ balino baladoṣavicāriṇā |
raktapittaṃ prathamatapravṛddhaṃsiddhimicchatā||28||
prāyeṇa hi samutkliṣṭamāmadoṣāccharīriṇām|
vṛddhiṃ prayātipittāsṛktasmāttallaṅghyamāditaḥ||29||
mārgau doṣānubandhaṃ ca nidānaṃ prasamīkṣya ca|
laṅghanaṃ raktapittādau tarpaṇaṃ vā prayojayet||30||
hrīberacandanośīramustaparpaṭakaiḥ śṛtam|
kevalaṃ śṛtaśītaṃ vā dadyāttoyaṃ pipāsave||31||
ūrdhvage tarpaṇaṃ pūrvaṃ peyāṃ pūrvamadhogate|
kālasātmyānubandhajño dadyāt prakṛtikalpavit||32||
jalaṃ kharjūramṛdvīkāmadhūkaiḥ saparūṣakaiḥ|
śṛtaśītaṃ prayoktavyaṃ tarpaṇārthe saśarkaram||33||
tarpaṇaṃ saghṛtakṣaudraṃ lājacūrṇaiḥ pradāpayet|
ūrdhvagaṃ raktapittaṃ tat pītaṃ kāle vyapohati||34||
mandāgneramlasātmyāya tat sāmlamapi kalpayet|
dāḍimāmalakairvidvānamlārthaṃcānudāpayet||35||

śāliṣaṣṭikanīvārakoradūṣapraśāntikāḥ|
śyāmākaśca priyaṅguśca bhojanaṃ raktapittinām||36||
mudgā masūrāścaṇakāḥ samakuṣṭhāḍhakīphalāḥ|
praśastāḥ sūpayūṣārthe kalpitā raktapittinām||37||
paṭolanimbavetrāgraplakṣavetasapallavāḥ|
kirātatiktakaṃ śākaṃ gaṇḍīraḥ sakaṭhillakaḥ||38||
kovidārasya puṣpāṇi kāśmaryasyātha śālmaleḥ|
annapānavidhau śākaṃyaccānyadraktapittanut||39||
śākārthaṃ śākasātmyānāṃ tacchastaṃ raktapittinām|
svinnaṃ vā sarpiṣā bhṛṣṭaṃ yūṣavadvā vipācitam||40||
pārāvatān kapotāṃśca lāvān raktākṣavartakān|
śaśān kapiñjalāneṇān hariṇānkālapucchakān||41||
raktapitte hitān vidyādrasāṃsteṣāṃ prayojayet|
īṣadamlānanamlān vā ghṛtabhṛṣṭān saśarkarān||42||
kaphānuge yūṣaśākaṃ dadyādvātānuge rasam|
raktapitte yavāgūnāmataḥ kalpaḥ pravakṣyate||43||
padmotpalānāṃ kiñjalkaḥ pṛśniparṇī yaṅgukāḥ|
jale sādhyā rase tasmin peyā syādraktapittinām||44||
candanośīralodhrāṇāṃ rase tadvat nāgare|
kirātatiktakośīramustānāṃ tadvadeva ca||45||
dhātakīdhanvayāsāmbubilvānāṃ vā rase śṛtā|
masūrapṛśniparṇyorvā sthirāmudgarase'tha vā||46||
rase hareṇukānāṃ vā saghṛte sabalārase|
siddhāḥ pārāvatādīnāṃ rase vā syuḥ pṛthakpṛthak||47||
ityuktā raktapittaghnyaḥ śītāḥ samadhuśarkarāḥ|
yavāgvaḥ kalpanā caiṣā kāryā māṃsaraseṣvapi||48||
śaśaḥ savāstukaḥ śasto vibandhe raktapittinām|
vātolbaṇe tittiriḥ syādudumbararase śṛtaḥ||49||
mayūraḥ plakṣaniryūhe nyagrodhasya ca kukkuṭaḥ|
rase bilvotpalādīnāṃvartakakrakarau hitau||50||
tṛṣyate tiktakaiḥ siddhaṃ tṛṣṇāghnaṃ vā phalodakam|
siddhaṃ vidārigandhādyairathavāśṛtaśītalam||51||
jñātvā doṣāvanubalau balamāhārameva ca|
jalaṃ pipāsave dadyādvisargādalpaśo'pi vā||52||
nidānaṃ raktapittasya yatkiñcit samprakāśitam|
jīvitārogyakāmaistanna sevyaṃ raktapittibhiḥ||53||
ityannapānaṃ nirdiṣṭaṃ kramaśo raktapittanut|54|
vakṣyate bahudoṣāṇāṃ kāryaṃ balavatāṃ ca yat||54||
akṣīṇabalamāṃsasya yasya santarpaṇotthitam|
bahudoṣaṃ balavato raktapittaṃ śarīriṇaḥ||55||
kāle saṃśodhanārhasya taddharennirupadravam|
virecanenordhvabhāgamadhogaṃ vamanena ca||56||
trivṛtāmabhayāṃ prājñaḥphalānyāragvadhasya vā|
trāyamāṇāṃ gavākṣyā vā mūlamāmalakāni vā||57||
virecanaṃ prayuñjīta prabhūtamadhuśarkaram|
rasaḥ śasyate teṣāṃ raktapitte viśeṣataḥ||58||
vamanaṃ madanonmiśro manthaḥ sakṣaudraśarkaraḥ|
saśarkaraṃ vā salilamikṣūṇāṃ rasa eva vā||59||
vatsakasya phalaṃ mustaṃ madanaṃ madhukaṃ madhu|
adhovahe raktapitte vamanaṃ paramucyate||60||
ūrdhvage śuddhakoṣṭhasya tarpaṇādiḥ kramo hitaḥ|
adhogate yavāgvādirna cetsyānmārutobalī||61||
balamāṃsaparikṣīṇaṃ śokabhārādhvakarśitam|
jvalanādityasantaptamanyairvā kṣīṇamāmayaiḥ||62||
garbhiṇīṃ sthaviraṃ bālaṃ rūkṣālpapramitāśinam|
avamyamavirecyaṃ vā yaṃ paśyedraktapittinam||63||
śoṣeṇa sānubandhaṃ vā tasya saṃśamanī yā|
śasyate raktapittasya paraṃ sā'tha pravakṣyate||64||
aṭarūṣakamṛdvīkāpathyākvāthaḥ saśarkaraḥ|
madhumiśraḥ śvāsakāsaraktapittanibarhaṇaḥ||65||
aṭarūṣakaniryūhe priyaṅguṃ mṛttikāñjane|
vinīyalodhraṃ kṣaudraṃ ca raktapittaharaṃ pibet||66||
padmakaṃ padmakiñjalkaṃ dūrvāṃ vāstūkamutpalam|
nāgapuṣpaṃ ca lodhraṃ ca tenaiva vidhinā pibet||67||
prapauṇḍarīkaṃ madhukaṃ madhu cāśvaśakṛdrase|
yavāsabhṛṅgarajasormūlaṃ vā gośakṛdrase||68||
vinīya raktapittaghnaṃ peyaṃ syāttaṇḍulāmbunā|
yuktaṃ vā maghusarpirbhyāṃ lihyādgośvaśakṛdrasam||69||
khadirasya priyaṅgūṇāṃ kovidārasya śālmaleḥ|
puṣpacūrṇāni madhunā lihyānnā raktapittikaḥ||70||
śṛṅgāṭakānāṃ lājānāṃ mustakharjūrayorapi|
lihyāccūrṇāni madhunā padmānāṃ keśarasya ca||71||
dhanvajānāmasṛglihyānmadhunā mṛgapakṣiṇām|
sakṣaudraṃ grathite rakte lihyāt pārāvataṃ śakṛt||72||
uśīrakālīyakalodhrapadmakapriyaṅgukākaṭphalaśaṅkhagairikāḥ|
pṛthak pṛthak candanatulyabhāgikāḥśarkarāstaṇḍuladhāvanāplutāḥ||73||
raktaṃ sapittaṃ tamakaṃ pipāsāṃ dāhaṃ ca pītāḥ śamayanti sadyaḥ|
kirātatiktaṃ kramukaṃ samustaṃ kamalotpale ca||74||
hrīberamūlāni paṭolapatraṃ durālabhā parpaṭako mṛṇālam|
dhanañjayodumbaravetasatvaṅnyagrodhaśāleyayavāsakatvak||75||
tugālatāvetasataṇḍulīyaṃsasārivaṃmocarasaḥ samaṅgā|
pṛthak pṛthak candanayojitāni tenaiva kalpena hitāni tatra||76||
niśisthitā vā svarasīkṛtā vā kalkīkṛtāvā mṛditāḥ śṛtā vā|
ete samastā gaṇaśaḥ pṛthagvā raktaṃ sapittaṃ śamayanti yogāḥ||77||
mudgāḥ salājāḥsayavāḥ kṛṣṇāḥ sośīramustāḥsaha candanena|
balājale paryuṣitāḥ kaṣāyā raktaṃ sapittaṃ śamayantyudīrṇam||78||
vaidūryamuktāmaṇigairikāṇāṃ mṛcchaṅkhahemāmalakodakānām|
madhūdakasyekṣurasasya caiva pānācchamaṃ gacchati raktapittam||79||
uśīrapadmotpalacandanānāṃ pakvasya loṣṭasya ca yaḥ prasādaḥ
saśarkaraḥ kṣaudrayutaḥ suśīto raktātiyogapraśamāya deyaḥ||80||
priyaṅgukācandanalodhrasārivāmadhūkamustābhayadhātakījalam|
samṛtprasādaṃ saha yaṣṭikāmbunā saśarkaraṃ raktanibarhaṇaṃ param||81||
kaṣāyayogairvividhairyathoktairdīpte'nale śleṣmaṇi nirjite ca|
yadraktapittaṃ praśamaṃ na yāti tatrānilaḥsyādanu tatra kāryam||82||
chāgaṃ payaḥ syāt paramaṃ prayoge gavyaṃ śṛtaṃ pañcaguṇe jale vā|
saśarkaraṃ mākṣikasamprayuktaṃ vidārigandhādigaṇaiḥ śṛtaṃ vā||83||
drākṣāśṛtaṃ nāgarakaiḥśṛtaṃ vā balāśṛtaṃ gokṣurakaiḥ śṛtaṃ vā|
sajīvakaṃ sarṣabhakaṃ sasarpiḥ payaḥ prayojyaṃ sitayā śṛtaṃ vā||84||
śatāvarīgokṣurakaiḥ śṛtaṃ vā śṛtaṃ payo vā'pyatha parṇinībhiḥ|
raktaṃ nihantyāśu viśeṣatastu yanmūtramārgāt sarujaṃ yāti||85||
viśeṣatoviṭpathasampravṛttepayo mataṃ mocarasena siddham|
vaṭāvarohairvaṭaśuṅgakairvā hrīberanīlotpalanāgarairvā||86||
kaṣāyayogān payasā purā vā pītvā'nu cādyāt payasaiva śālīn|
kaṣāyayogairathavā vipakvametaiḥ pibet sarpiratisrave ca||87||
vāsāṃ saśākhāṃ sapalāśamūlāṃ kṛtvā kaṣāyaṃ kusumāni cāsyāḥ|
pradāya kalkaṃ vipacedghṛtaṃ tat sakṣaudramāśvevanihanti raktam||88||
iti vāsāghṛtam|

palāśavṛntasvarasena siddhaṃ tasyaiva kalkena madhudraveṇa|
lihyādghṛtaṃ vatsakakalkasiddhaṃ tadvat samaṅgotpalalodhrasiddham||89||
syāttrāyamāṇāvidhireṣa eva sodumbare caiva paṭolapatre |
sarpīṃṣi pittajvaranāśanāni sarvāṇi śastāni ca raktapitte||90||
abhyaṅgayogāḥ pariṣecanāni sekāvagāhāḥ śayanāni veśma|
śīto vidhirbastividhānamagryaṃ pittajvare yat praśamāya diṣṭam||91||
tadraktapitte nikhilena kāryaṃ kālaṃ ca mātrāṃ ca purā samīkṣya|
sarpirguḍā ye ca hitāḥ kṣatebhyaste raktapittaṃ śamayanti sadyaḥ||92||
kaphānubandhe rudhire sapitte kaṇṭhāgate syādgrathite prayogaḥ|
yuktasya yuktyāmadhusarpiṣośca kṣārasya caivotpalanālajasya||93||
mṛṇālapadmotpalakeśarāṇāṃ tathā palāśasya tathā priyaṅgoḥ|
tathā madhūkasya tathā'sanasya kṣārāḥ prayojyā vidhinaiva tena||94||
śatāvarīdāḍimatintiḍīkaṃ kākolimede madhukaṃ vidārīm|
piṣṭvā ca mūlaṃ phalapūrakasya ghṛtaṃ pacet kṣīracaturguṇaṃ jñaḥ||95||
kāsajvarānāhavibandhaśūlaṃ tadraktapittaṃ ca ghṛtaṃ nihanyāt|
yat pañcamūlairatha pañcabhirvā siddhaṃ ghṛtaṃ tacca tadarthakāri||96||
iti śatāvaryādighṛtam|
kaṣāyayogā ya ihopadiṣṭāste cāvapīḍe bhiṣajā prayojyāḥ|
ghrāṇāt pravṛttaṃ rudhiraṃ sapittaṃ yadā bhavenniḥsṛtaduṣṭadoṣam||97||
rakte praduṣṭe hyavapīḍabandhe duṣṭapratiśyāyaśirovikārāḥ|
raktaṃ sapūyaṃ kuṇapaścagandhaḥ syād ghrāṇanāśaḥ kṛmayaścaduṣṭāḥ||98||
nīlotpalaṃ gairikaśaṅkhayuktaṃ sacandanaṃ syāttu sitājalena|
nasyaṃ tathā''mrāsthirasaḥ samaṅgā sadhātakīmocarasaḥ salodhraḥ||99||
drākṣārasasyekṣurasasya nasyaṃ kṣīrasya dūrvāsvarasasya caiva|
yavāsamūlāni palāṇḍumūlaṃ nasyaṃ tathā dāḍimapuṣpatoyam||100||
priyālatailaṃ madhukaṃ payaśca siddhaṃ ghṛtaṃ māhiṣamājikaṃ vā|
āmrāsthipūrvaiḥ payasā ca nasyaṃ sasārivaiḥ syāt kamalotpalaiśca||101||
bhadraśriyaṃ lohitacandanaṃ ca prapauṇḍarīkaṃ kamalotpale ca|
uśīravānīrajalaṃ mṛṇālaṃ sahasravīryā madhukaṃ payasyā||102||
śālīkṣumūlāni yavāsagundrāmūlaṃ nalānāṃ kuśakāśayośca|
kucandanaṃ śaivalamapyanantā kālānusāryā tṛṇamūlamṛddhiḥ||103||
mūlāpuṣpāṇi ca vārijānāṃ pralepanaṃ puṣkariṇīmṛdaśca|
udumbarāśvatthamadhūkalodhrāḥ kaṣāyavṛkṣāḥ śiśirāśca sarve||104||
pradehakalpe pariṣecane ca tathā'vagāhe ghṛtatailasiddhau|
raktasya pittasya ca śāntimicchan bhadraśriyādīni bhiṣak prayuñjyāt||105||
dhārāgṛhaṃ bhūmigṛhaṃ suśītaṃ vanaṃ ca ramyaṃ jalavātaśītam|
vaidūryamuktāmaṇibhājanānāsparśāśca dāhe śiśirāmbuśītāḥ||106||
patrāṇi puṣpāṇi ca vārijānāṃ kṣaumaṃ ca śītaṃ kadalīdalāni|
pracchādanārthaṃ śayanāsanānāṃ padmotpalānāṃ ca dalāḥ praśastāḥ||107||
priyaṅgukācandanarūṣitānāṃ sparśāḥ priyāṇāṃ ca varāṅganānām|
dāhe praśastāḥ sajalāḥ suśītāḥ padmotpalānāṃ ca kalāpavātāḥ||108||
sariddhradānāṃ himavaddarīṇāṃ candrodayānāṃ kamalākarāṇām|
mano'nukūlāḥ śiśirāśca sarvāḥ kathāḥ saraktaṃ śamayanti pittam||109||
tatra ślokau-
hetuṃ vṛddhiṃ sañjñāṃ sthānaṃ liṅgaṃpṛthak praduṣṭasya|
mārgau sādhyamasādhyaṃ yāpyaṃ kāryakramaṃ caiva||110||
pānānnamiṣṭameva ca varjyaṃ saṃśodhanaṃ ca śamanaṃ ca|
gururuktavānyathāvaccikitsite raktapittasya||111||









Chapter -5 
athāto gulmacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
sarvaprajānāṃ pitṛvaccharaṇyaḥ punarvasurbhūtabhaviṣyadīśaḥ|
cikitsitaṃ gulmanibarhaṇārthaṃ provāca siddhaṃ vadatāṃ variṣṭhaḥ||3||
viṭśleṣmapittātiparisravādvā taireva vṛddhaiḥ paripīḍanādvā|
vegairudīrṇairvihatairadho vā bāhyabhighātairatipīḍanairvā||4||
rūkṣānnapānairatisevitairvā śokena mithyāpratikarmaṇā vā|
viceṣṭitairvā viṣamātimātraiḥ koṣṭhe prakopaṃ samupaiti vāyuḥ||5||
kaphaṃ ca pittaṃ ca sa duṣṭavāyuruddhūya mārgān vinibaddhya tābhyām|
hṛnnābhipārśvodarabastiśūlaṃ karotyatho yāti na baddhamārgaḥ||6||
pakvāśaye pittakaphāśaye vā sthitaḥ svatantraḥ parasaṃśrayo vā|
sparśopalabhyaḥ paripiṇḍitatvādgulmo yathādoṣamupaiti nāma||7||
bastau ca nā bhyāṃ hṛdi pārśvayorvā sthānāni gulmasya bhavanti pañca|
pañcātmakasya prabhavaṃ tu tasya vakṣyāmi liṅgāni cikitsitaṃ ca||8||
rūkṣānnapānaṃ viṣamātimātraṃ viceṣṭitaṃ vegavinigrahaśca|
śoko'bhighāto'timalakṣayaśca nirannatā cānilagulmahetuḥ||9||
yaḥ sthānasaṃsthānarujāṃ vikalpaṃ viḍvātasaṅgaṃ galavaktraśoṣam|
śyāvāruṇatvaṃ śiśirajvaraṃ ca hṛtkukṣipārśvāṃsaśirorujaṃ ca||10||
karoti jīrṇe'bhyadhikaṃ prakopaṃ bhukte mṛdutvaṃ samupaiti yaśca|
vātāt sa gulmo na ca tatra rūkṣaṃ kaṣāyatiktaṃ kaṭu copaśete||11||
kaṭvamlatīkṣṇoṣṇavidāhirūkṣakrodhātimadyārkahutāśasevā|
āmābhighāto rudhiraṃ ca duṣṭaṃ paittasya gulmasya nimittamuktam||12||
jvaraḥ pipāsā vadanāṅgarāgaḥ śūlaṃ mahajjīryati bhojane ca|
svedo vidāho vraṇavacca gulmaḥ sparśāsahaḥ paittikagulmarūpam||13||
śītaṃ guru snigdhamaceṣṭanaṃ ca sampūraṇaṃ prasvapanaṃ divā ca|
gulmasya hetuḥ kaphasambhavasya sarvastu diṣṭo nicayātmakasya||14||
staimityaśītajvaragātrasādahṛllāsakāsārucigauravāṇi|
śaityaṃ rugalpā kaṭhinonnatatvaṃ gulmasya rūpāṇi kaphātmakasya||15||
nimittaliṅgānyupalabhya gulme dvidoṣaje doṣabalābalaṃ ca|
vyāmiśraliṅgānaparāṃstu gulmāṃstrīnādiśedauṣadhakalpanārtham||16||
mahārujaṃ dāhaparītamaśmavadghanonnataṃ śīghravidāhi dāruṇam|
manaḥśarīrāgnibalāpahāriṇaṃ tridoṣajaṃ gulmamasādhyamādiśet||17||
ṛtāvanāhāratayā bhayena virūkṣaṇairvegavinigrahaiśca|
saṃstambhanollekhanayonidoṣairgulmaḥ striyaṃ raktabhavo'bhyupaiti||18||
yaḥ spandate piṇḍita eva nāṅgaiścirāt saśūlaḥ samagarbhaliṅgaḥ|
sa raudhiraḥ strībhava eva gulmo māse vyatīte daśame cikitsyaḥ||19||
kriyākramamataḥ siddhaṃ gulmināṃ gulmanāśanam|
pravakṣyāmyata ūrdhvaṃ ca yogān gulmanibarhaṇān||20||
rūkṣavyāyāmajaṃ gulmaṃ vātikaṃ tīvravedanam|
baddhaviṇmārutaṃ snehairāditaḥ samupācaret||21||
bhojanābhyañjanaiḥ pānairnirūhaiḥ sānuvāsanaiḥ|
snigdhasya bhiṣajā svedaḥ kartavyo gulmaśāntaye||22||
srotasāṃ mārdavaṃ kṛtvā jitvā mārutamulbaṇam|
bhittvā vibandhaṃ snigdhasya svedo gulmamapohati||23||
snehapānaṃ hitaṃ gulme viśeṣeṇordhvanābhije|
pakvāśayagate bastirubhayaṃ jaṭharāśraye||24||
dīpte'gnau vātike gulme vibandhe'nilavarcasoḥ|
bṛṃhaṇānyannapānāni snigdhoṣṇāni prayojayet||25||
punaḥ punaḥ snehapānaṃ nirūhāḥ sānuvāsanāḥ|
prayojyā vātagulmeṣu kaphapittānurakṣiṇā||26||
kapho vāte jitaprāye pittaṃ śoṇitameva vā|
yadi kupyati vā tasya kriyamāṇe cikitsite||27||
yatholbaṇasya doṣasya tatra kāryaṃ bhiṣagjitam|
ādāvante ca madhye ca mārutaṃ parirakṣatā||28||
vātagulme kapho vṛddho hatvā'gnimaruciṃ yadi|
hṛllāsaṃ gauravaṃ tandrāṃ janayedullikhettu tam||29||
śūlānāhavibandheṣu gulme vātakapholbaṇe|
vartayo guṭikāścūrṇaṃ kaphavātaharaṃ hitam||30||
pittaṃ vā yadi saṃvṛddhaṃ santāpaṃ vātagulminaḥ|
kuryādvirecyaḥ sa bhavet sasnehairānulomikaiḥ||31||
gulmo yadyanilādīnāṃ kṛte samyagbhiṣagjite|
na praśāmyati raktasya so'vasekāt praśāmyati||32||
snigdhoṣṇenodite gulme paittike sraṃsanaṃ hitam|
rūkṣoṣṇena tu sambhūte sarpiḥ praśamanaṃ param||33||
pittaṃ vā pittagulmaṃ vā jñātvā pakvāśayasthitam|
kālavinnirharet sadyaḥ satiktaiḥ kṣīrabastibhiḥ||34||
payasā vā sukhoṣṇena satiktena virecayet|
bhiṣagagnibalāpekṣī sarpiṣā tailvakena vā||35||
tṛṣṇājvaraparīdāhaśūlasvedāgnimārdave|
gulmināmarucau cāpi raktamevāvasecayet||36||
chinnamūlā vidahyante na gulmā yānti ca kṣayam|
raktaṃ hi vyamlatāṃ yāti, tacca nāsti na cāsti ruk||37||
hṛtadoṣaṃ parimlānaṃ jāṅgalaistarpitaṃ rasaiḥ|
samāśvastaṃ saśeṣārtiṃ sarpirabhyāsayet punaḥ||38||
raktapittātivṛddhatvāt kriyāmanupalabhya ca|
yadi gulmo vidahyeta śastraṃ tatra bhiṣagjitam||39||
guruḥ kaṭhinasaṃsthāno gūḍhamāṃsāntarāśrayaḥ|
avivarṇaḥ sthiraścaiva hyapakvo gulma ucyate||40||
dāhaśūlārtisaṅkṣobhasvapnanāśāratijvaraiḥ|
vidahyamānaṃ jānīyādgulmaṃ tamupanāhayet||41||
vidāhalakṣaṇe gulme bahistuṅge samunnate|
śyāve saraktaparyante saṃsparśe bastisannibhe||42||
nipīḍitonnate stabdhe supte [4] tatpārśvapīḍanāt|
tatraiva piṇḍite śūle sampakvaṃ gulmamādiśet||43||
tatra dhānvantarīyāṇāmadhikāraḥ kriyāvidhau|
vaidyānāṃ kṛtayogyānāṃ vyadhaśodhanaropaṇe||44||
antarbhāgasya cāpyetat pacyamānasya lakṣaṇam|
hṛtkroḍaśūnatā'ntaḥsthe [5] bahiḥsthe pārśvanirgatiḥ||45||
pakvaḥ srotāṃsi saṅkledya vrajatyūrdhvamadho'pi vā|
svayampravṛttaṃ taṃ doṣamupekṣeta hitāśanaiḥ [6] ||46||
daśāhaṃ dvādaśāhaṃ vā rakṣan bhiṣagupadravān|
ata ūrdhvaṃ hitaṃ pānaṃ sarpiṣaḥ saviśodhanam||47||
śuddhasya tiktaṃ sakṣaudraṃ prayoge sarpiriṣyate|48|
śītalairgurubhiḥ snigdhairgulme jāte kaphātmake||48||
avamyasyālpakāyāgneḥ kuryāllaṅghanamāditaḥ|
mando'gnirvedanā mandā gurustimitakoṣṭhatā||49||
sotkleśā cāruciryasya sa gulmī vamanopagaḥ|
uṣṇairevopacaryaśca kṛte vamanalaṅghane||50||
yojyaścāhārasaṃsargo bheṣajaiḥ kaṭutiktakaiḥ|
sānāhaṃ savibandhaṃ ca gulmaṃ kaṭhinamunnatam||51||
dṛṣṭvā''dau svedayedyuktyā svinnaṃ ca vilayedbhiṣak|
laṅghanollekhane svede kṛte'gnau sampradhukṣite||52||
kaphagulmī pibet kāle sakṣārakaṭukaṃ ghṛtam|
sthānādapasṛtaṃ jñātvā kaphagulmaṃ virecanaiḥ||53||
sasnehairbastibhirvā'pi śodhayeddāśamūlikaiḥ|
mande'gnāvanile mūḍhe jñātvā sasnehamāśayam||54||
guṭikācūrṇaniryūhāḥ prayojyāḥ kaphagulminām|
kṛtamūlaṃ mahāvāstuṃ kaṭhinaṃ stimitaṃ gurum||55||
jayetkaphakṛtaṃ gulmaṃ kṣārāriṣṭāgnikarmabhiḥ||
doṣaprakṛtigulmartuyogaṃ buddhvā kapholbaṇe||56||
baladoṣapramāṇajñaḥ kṣāraṃ gulme prayojayet|
ekāntaraṃ dvyantaraṃ vā tryahaṃ viśramya vā punaḥ||57||
śarīrabaladoṣāṇāṃ vṛddhikṣapaṇakovidaḥ|
śleṣmāṇaṃ madhuraṃ snigdhaṃ māṃsakṣīraghṛtāśinaḥ||58||
chittvā chittvā''śayāt kṣāraḥ kṣaratvāta kṣārayatyadhaḥ|
mande'gnāvarucau sātmye madye sasnehamaśnatām||59||
prayojyā mārgaśuddhyarthamariṣṭāḥ kaphagulminām||
laṅghanollekhanaiḥ svedaiḥ sarpiḥpānairvirecanaiḥ||60||
bastibhirguṭikācūrṇakṣārāriṣṭagaṇairapi|
ślaiṣmikaḥ kṛtamūlatvādyasya gulmo na śāmyati||61||
tasya dāho hṛte rakte śaralohādibhirhitaḥ|
auṣṇyāttaikṣṇyācca śamayedagnirgulme kaphānilau||62||
tayoḥ śamācca saṅghāto gulmasya vinivartate|
dāhe dhānvantarīyāṇāmatrāpi bhiṣajāṃ balam||63||
kṣāraprayoge bhiṣajāṃ kṣāratantravidāṃ balam||
vyāmiśradoṣe vyāmiśra eṣa eva kriyākramaḥ||64||
siddhānataḥ pravakṣyāmi yogān gulmanibarhaṇān|
tryūṣaṇatriphalādhānyaviḍaṅgacavyacitrakaiḥ||65||
kalkīkṛtairghṛtaṃ siddhaṃ sakṣīraṃ vātagulmanutiti tryūṣaṇādighṛtam |
eta eva ca kalkāḥ syuḥ kaṣāyaḥ pāñcamūlikaḥ ||66||
dvipañcamūliko vā'pi tadghṛtaṃ gulmanut paramiti tryūṣaṇādighṛtamaparam
(ṣaṭpalaṃ vā pibet sarpiryaduktaṃ rājayakṣmaṇi)||67||
prasannayā vā kṣīrārthaṃ surayā dāḍimena vā|
dadhnaḥ sareṇa vā kāryaṃ ghṛtaṃ mārutagulmanut||68||
hiṅgusauvarcalājājībiḍadāḍimadīpyakaiḥ|
puṣkaravyoṣadhanyākavetasakṣāracitrakaiḥ||69||
śaṭīvacājagandhailāsurasaiśca vipācitam|
śūlānāhaharaṃ sarpirdadhnā cānilagulminām||70||
iti hiṅgusauvarcalādyaṃ ghṛtam
hapuṣāvyoṣapṛthvīkācavyacitrakasaindhavaiḥ|
sājājīpippalīmūladīpyakairvipacedghṛtam||71||
sakolamūlakarasaṃ sakṣīradadhidāḍimam|
tat paraṃ vātagulmaghnaṃ śūlānāhavimokṣaṇam||72||
yonyarśograhaṇīdoṣaśvāsakāsārucijvarān|
bastihṛtpārśvaśūlaṃ ca ghṛtametadvyapohati||73||
iti hapuṣādyaṃ ghṛtam
pippalyā picuradhyardho dāḍimāddvipalaṃ palam|
dhānyātpañca ghṛtācchuṇṭhyāḥ karṣaḥ kṣīraṃ caturguṇam||74||
siddhametairghṛtaṃ sadyo vātagulmaṃ vyapohati|
yoniśūlaṃ śiraḥśūlamarśāṃsi viṣamajvaram||7 5||
iti pippalyādyaṃ ghṛtam
ghṛtānāmauṣadhagaṇā ya ete parikīrtitāḥ|
te cūrṇayogā vartyastāḥ kaṣāyāste ca gulminām||76||
koladāḍimagharmāmbusurāmaṇḍāmlakāñjikaiḥ|
śūlānāhaharī peyā bījapūrarasena vā||77||
cūrṇāni mātuluṅgasya bhāvitāni rasena vā|
kuryādvartīḥ saguṭikā gulmānāhārtiśāntaye||78||
hiṅgu trikaṭukaṃ pāṭhāṃ hapuṣāmabhayāṃ śaṭīm|
ajamodājagandhe ca tintiḍīkāmlavetasau||79||
dāḍimaṃ puṣkaraṃ dhānyamajājīṃ citrakaṃ vacām|
dvau kṣārau lavaṇe dve ca cavyaṃ caikatra cūrṇayet||80||
cūrṇametat prayoktavyamannapāneṣvanatyayam|
prāgbhaktamathavā peyaṃ madyenoṣṇodakena vā||81||
pārśvahṛdbastiśūleṣu gulme vātakaphātmake|
ānāhe mūtrakṛcchre ca śūle ca gudayonije [9] ||82||
grahaṇyarśovikāreṣu plīhni pāṇḍvāmaye'rucau|
urovibandhe hikkāyāṃ kāse śvāse galagrahe||83||
bhāvitaṃ mātuluṅgasya cūrṇametadrasena vā|
bahuśo guṭikāḥ kāryāḥ kārmukāḥ syustato'dhikam||84||
iti hiṅgvādicūrṇaṃ guṭikā ca |
mātuluṅgaraso hiṅgu dāḍimaṃ biḍasaindhave|
surāmaṇḍena pātavyaṃ vātagulmarujāpaham||85||
śaṭīpuṣkarahiṅgvamlavetasakṣāracitrakān|
dhānyakaṃ ca yavānīṃ ca viḍaṅgaṃ saindhavaṃ vacām||86||
sacavyapippalīmūlāmajagandhāṃ sadāḍimām|
ajājīṃ cājamodāṃ ca cūrṇaṃ kṛtvā prayojayet||87||
rasena mātuluṅgasya madhuśuktena vā punaḥ|
bhāvitaṃ guṭikāṃ kṛtvā supiṣṭāṃ kolasammitām||88||
gulmaṃ plīhānamānāhaṃ śvāsaṃ kāsamarocakam|
hikkāṃ hṛdrogamarśāṃsi vividhāṃ śiraso rujam||89||
pāṇḍvāmayaṃ kaphotkleśaṃ sarvajāṃ ca pravāhikām|
pārśvahṛdbastiśūlaṃ ca guṭikaiṣā vyapohati||90||
nāgarārdhapalaṃ piṣṭvā dve pale luñcitasya ca|
tilasyaikaṃ guḍapalaṃ kṣīreṇoṣṇena nā pibet||91||
vātagulmamudāvartaṃ yoniśūlaṃ ca nāśayet|
pibederaṇḍajaṃ tailaṃ vāruṇīmaṇḍamiśritam||92||
tadeva tailaṃ payasā vātagulmī pibennaraḥ|
śleṣmaṇyanubale pūrvaṃ hitaṃ pittānuge param||93||
sādhayecchuddhaśuṣkasya laśunasya catuṣpalam|
kṣīrodake'ṣṭaguṇite kṣīraśeṣaṃ ca nā pibet||94||
vātagulmamudāvartaṃ gṛdhrasīṃ viṣamajvaram|
hṛdrogaṃ vidradhiṃ śothaṃ sādhayatyāśu tatpayaḥ||95||
iti laśunakṣīram |
tailaṃ prasannā gomūtramāranālaṃ yavāgrajam|
gulmaṃ jaṭharamānāhaṃ pītamekatra sādhayet||96||
iti tailapañcakam |
pañcamūlīkaṣāyeṇa sakṣāreṇa śilājatu|
pibettasya prayogeṇa vātagulmāt pramucyate||97||
iti śilājatuprayogaḥ |
vāṭyaṃ pippalīyūṣeṇa mūlakānāṃ rasena vā|
bhuktvā snigdhamudāvartādvātagulmādvimucyate||98||
śūlānāhavibandhārtaṃ svedayedvātagulminam|
svedaiḥ svedavidhāvuktairnāḍīprastarasaṅkaraiḥ||99||
bastikarma paraṃ vidyādgulmaghnaṃ taddhi mārutam|
sve sthāne prathamaṃ jitvā sadyo gulmamapohati||100||
tasmādabhīkṣṇaśo gulmā nirūhaiḥ sānuvāsanaiḥ|
prayujyamānaiḥ śāmyanti vātapittakaphātmakāḥ||101||
gulmaghnā vividhā diṣṭāḥ siddhāḥ siddhiṣu bastayaḥ|

gulmaghnāni ca tailāni vakṣyante vātarogike||102||
tāni mārutaje gulme pānābhyaṅgānuvāsanaiḥ|
prayuktānyāśu sidhyanti tailaṃ hyanilajitparam [12] ||103||
nīlinīcūrṇasaṃyuktaṃ pūrvoktaṃ ghṛtameva|
samalāya pradātavyaṃ śodhanaṃ vātagulmine||104||
nīlinītrivṛtādantīpathyākampillakaiḥ saha|
śodhanārthaṃ ghṛtaṃ deyaṃ sabiḍakṣāranāgaram||105||
nīlinīṃ triphalāṃ rāsnāṃ balāṃ kaṭukarohiṇīm|
pacedviḍaṅgaṃ vyāghrīṃ ca palikāni jalāḍhake||106||
tena pādāvaśeṣeṇa ghṛtaprasthaṃ vipācayet|
dadhnaḥ prasthena saṃyojya sudhākṣīrapalena ca||107||
tato ghṛtapalaṃ dadyādyavāgūmaṇḍamiśritam|
jīrṇe samyagviriktaṃ ca bhojayedrasabhojanam||108||
gulmakuṣṭhodaravyaṅgaśophapāṇḍvāmayajvarān|
śvitraṃ plīhānamunmādaṃ ghṛtametadvyapohati||109||
iti nīlinyādyaṃ ghṛtam
kukkuṭāśca mayūrāśca tittirikrauñcavartakāḥ|
śālayo madirā sarpirvātagulmabhiṣagjitam||110||
hitamuṣṇaṃ dravaṃ snigdhaṃ bhojanaṃ vātagulminām|
samaṇḍavāruṇīpānaṃ pakvaṃ vā dhānyakairjalam||111||
mande'gnau vardhate gulmo dīpte cāgnau praśāmyati|
tasmānnā nātisauhityaṃ kuryānnātivilaṅghanam||112||
sarvatra gulme prathamaṃ snehasvedopapādite|
yā kriyā kriyate siddhiṃ sā yāti na virūkṣite||113||
bhiṣagātyayikaṃ buddhvā pittagulmamupācaret|
vairecanikasiddhena sarpiṣā tiktakena vā||114||
rohiṇīkaṭukānimbamadhukatriphalātvacaḥ|
karṣāṃśāstrāyamāṇā ca paṭolatrivṛtoḥ pale||115||
dve pale ca masūrāṇāṃ sādhyamaṣṭaguṇe'mbhasi|
śṛtāccheṣaṃ ghṛtasamaṃ sarpiṣaśca catuṣpalam||116||
pibet sammūrcchitaṃ tena gulmaḥ śāmyati paittikaḥ|
jvarastṛṣṇā ca śūlaṃ ca bhramo mūrcchā'rucistathā||117||
iti rohiṇyādyaṃ ghṛtam
jale daśaguṇe sādhyaṃ trāyamāṇācatuṣpalam|
pañcabhāgasthitaṃ pūtaṃ kalkaiḥ saṃyojya kārṣikaiḥ||118||
rohiṇī kaṭukā mustā trāyamāṇā durālabhā|
kalkaistāmalakīvīrājīvantīcandanotpalaiḥ||119||
rasasyāmalakānāṃ ca kṣīrasya ca ghṛtasya ca|
palāni pṛthagaṣṭāṣṭau dattvā samyagvipācayet||120||
pittaraktabhavaṃ gulmaṃ vīsarpaṃ paittikaṃ jvaram|
hṛdrogaṃ kāmalāṃ kuṣṭhaṃ hanyādetadghṛtottamam||121||
iti trāyamāṇādyaṃ ghṛtam
rasenāmalakekṣūṇāṃ ghṛtapādaṃ vipācayet|
pathyāpadaṃ pibetsarpistatsiddhaṃ pittagulmanut||122||
ityāmalakādyaṃ ghṛtam
drākṣāṃ madhūkaṃ kharjūraṃ vidārīṃ saśatāvarīm|
parūṣakāṇi triphalāṃ sādhayetpalasammitam||123||
jalāḍhake pādaśeṣe rasamāmalakasya ca|
ghṛtamikṣurasaṃ kṣīramabhayākalkapādikam||124||
sādhayettadghṛtaṃ siddhaṃ śarkarākṣaudrapādikam|
prayogāt pittagulmaghnaṃ sarvapittavikāranut||125||
iti drākṣādyaṃ ghṛtam
vṛṣaṃ samūlamāpothya pacedaṣṭaguṇe jale|
śeṣe'ṣṭabhāge tasyaiva puṣpakalkaṃ pradāpayet||126||
tena siddhaṃ ghṛtaṃ śītaṃ sakṣaudraṃ pittagulmanut|
raktapittajvaraśvāsakāsahṛdroganāśanam||127||
dvipalaṃ trāyamāṇāyā jaladviprasthasādhitam|
aṣṭabhāgasthitaṃ pūtaṃ koṣṇaṃ kṣīrasamaṃ pibet||128||
pibedupari tasyoṣṇaṃ kṣīrameva yathābalam|
tena nirhṛtadoṣasya gulmaḥ śāmyati paittikaḥ||129||
drākṣābhayārasaṃ gulme paittike saguḍaṃ pibet|
lihyātkampillakaṃ vā'pi virekārthaṃ madhudravam||130||
dāhapraśamano'bhyaṅgaḥ sarpiṣā pittagulminām|
candanādyena tailena tailena madhukasya vā||131||
ye ca pittajvaraharāḥ satiktāḥ kṣīrabastayaḥ|
hitāste pittagulmibhyo vakṣyante ye ca siddhiṣu||132||
śālayo jāṅgalaṃ māṃsaṃ gavyāje payasī ghṛtam|
kharjūrāmalakaṃ drākṣāṃ dāḍimaṃ saparūṣakam||133||
āhārārthaṃ prayoktavyaṃ pānārthaṃ salilaṃ śṛtam|
balāvidārīgandhādyaiḥ pittagulmacikitsitam||134||
āmānvaye pittagulme sāme vā kaphavātike|
yavāgūbhiḥ khaḍairyūṣaiḥ sandhukṣyo'gnirvilaṅghite||135||
śamaprakopau doṣāṇāṃ sarveṣāmagnisaṃśritau|
tasmādagniṃ sadā rakṣennidānāni ca varjayet||136||
vamanaṃ vamanārhāya pradadyāt kaphagulmine|
snigdhasvinnaśarīrāya gulme śaithilyamāgate||137||
pariveṣṭya pradīptāṃstu balvajānathavā kuśān|
bhiṣakkumbhe samāvāpya gulmaṃ ghaṭamukhe nyaset||138||
saṅgṛhīto yadā gulmastadā ghaṭamathoddharet|
vastrāntaraṃ tataḥ kṛtvā bhindyādgulmaṃ pramāṇavit||139||
vimārgājapadādarśairyathālābhaṃ prapīḍayet|
mṛdnīyādgulmamevaikaṃ na tvantrahṛdayaṃ spṛśet||140||
tilairaṇḍātasībījasarṣapaiḥ parilipya ca|
śleṣmagulmamayaḥpātraiḥ sukhoṣṇaiḥ svedayedbhiṣak||141||
savyoṣakṣāralavaṇaṃ daśamūlīśṛtaṃ ghṛtam|
kaphagulmaṃ jayatyāśu sahiṅgubiḍadāḍimam||142||
iti daśamūlīghṛtam|
bhallātakānāṃ dvipalaṃ pañcamūlaṃ palonmitam|
sādhyaṃ vidārīgandhādyamāpothya salilāḍhake||143||
pādaśeṣe rase tasmin pippalīṃ nāgaraṃ vacām|
viḍaṅgaṃ saindhavaṃ hiṅgu yāvaśūkaṃ biḍaṃ śaṭīm||144||
citrakaṃ madhukaṃ rāsnāṃ piṣṭvā karṣasamaṃ bhiṣak|
prasthaṃ ca payaso dattvā ghṛtaprasthaṃ vipācayet||145||
etadbhallātakaghṛtaṃ kaphagulmaharaṃ param|
plīhapāṇḍvāmayaśvāsagrahaṇīrogakāsanut||146||
iti bhallātakādyaṃ ghṛtam
pippalīpippalīmūlacavyacitrakanāgaraiḥ|
palikaiḥ sayavakṣārairghṛtaprasthaṃ vipācayet||147||
kṣīraprasthaṃ ca tat sarpihanti gulmaṃ kaphātmakam|
grahaṇīpāṇḍurogaghnaṃ plīhakāsajvarāpaham||148||
iti kṣīraṣaṭpalakaṃ ghṛtam
trivṛtāṃ triphalāṃ dantīṃ daśamūlaṃ palonmitam|
jale caturguṇe paktvā caturbhāgasthitaṃ rasam||149||
sarpireraṇḍajaṃ tailaṃ kṣīraṃ caikatra sādhayet|
sa siddho miśrakasnehaḥ sakṣaudraḥ kaphagulmanut||150||
kaphavātavibandheṣu kuṣṭhaplīhodareṣu ca|
prayojyo miśrakaḥ sneho yoniśūleṣu cādhikam||151||
iti miśrakaḥ snehaḥ
yaduktaṃ vātagulmaghnaṃ sraṃsanaṃ nīlinīghṛtam|
dviguṇaṃ tadvirekārthaṃ prayojyaṃ kaphagulminām||152||
sudhākṣīradrave cūrṇaṃ trivṛtāyāḥ subhāvitam|
kārṣikaṃ madhusarpibhyāṃ līḍhvā sādhu viricyate||153||
jaladroṇe vipaktavyā viṃśatiḥ pañca cābhayāḥ|
dantyāḥ palāni tāvanti citrakasya tathaiva ca||154||
aṣṭabhāgāvaśeṣaṃ tu rasaṃ pūtamadhikṣipet|
dantīsamaṃ guḍaṃ pūtaṃ kṣipettatrābhayāśca tāḥ||155||
tailārdhakuḍavaṃ caiva trivṛtāyāścatuṣpalam|
cūrṇitaṃ palamekaṃ tu pippalīviśvabheṣajam||156||
tat sādhyaṃ lehavacchīte tasmiṃstailasamaṃ madhu|
kṣipeccūrṇapalaṃ caikaṃ tvagelāpatrakeśarāt||157||
tato lehapalaṃ līḍhvā jagdhvā caikāṃ harītakīm|
sukhaṃ viricyate snigdho doṣaprasthamanāmayam||158||
gulmaṃ śvayathumarśāṃsi pāṇḍurogamarocakam|
hṛdrogaṃ grahaṇīdoṣaṃ kāmalāṃ viṣamajvaram||159||
kuṣṭhaṃ plīhānamānāhameṣā hanyupasevitā|
niratyayaḥ kramaścāsyā dravo māṃsarasaudanaḥ||160||
iti dantīharītakī
siddhāḥ siddhiṣu vakṣyante nirūhāḥ kaphagulminām|
ariṣṭayogāḥ siddhāśca grahaṇyarśaścikitsite||161||
yaccūrṇaṃ guṭikā yāśca vihitā vātagulminām|
dviguṇakṣārahiṅgvamlavetasāstāḥ kaphe hitāḥ||162||
ya eva grahaṇīdoṣe kṣārāste kaphagulminām|
siddhā niratyayāḥ śastā dāhastvante praśasyate||163||
prapurāṇāni dhānyāni jāṅgalā mṛgapakṣiṇaḥ|
kaulattho mudgayūṣaśca pippalyā nāgarasya ca||164||
śuṣkamūlakayūṣaśca bilvasya varuṇasya ca|
cirabilvāṅkurāṇāṃ ca yavānyāścitrakasya ca||165||
bījapūrakahiṅgvamlavetasakṣāradāḍimaiḥ|
takreṇa tailasarpirbhyāṃ vyañjanānyupakalpayet||166||

pañcamūlīśṛtaṃ toyaṃ purāṇaṃ vāruṇīrasam|
kaphagulmī pibetkāle jīrṇaṃ mādhvīkameva vā||167||
yavānīcūrṇitaṃ takraṃ biḍena lavaṇīkṛtam|
pibet sandīpanaṃ vātakaphamūtrānulomanam ||168||
sañcitaḥ kramaśo gulmo mahāvāstuparigrahaḥ|
kṛtamūlaḥ sirānaddho yadā kūrma ivonnataḥ||169||
daurbalyārucihṛllāsakāsavamyaratijvaraiḥ |
tṛṣṇātandrāpratiśyāyairyujyate na sa sidhyati||170||
gṛhītvā sajvaraśvāsaṃ vamyatīsārapīḍitam|
hṛnnābhihastapādeṣu śophaḥ karṣati gulminam||171||
raudhirasya tu gulmasya garbhakālavyatikrame|
snigdhasvinnaśarīrāyai dadyāt snehavirecanam||172||
palāśakṣārapātre dve dve pātre tailasarpiṣoḥ|
gulmaśaithilyajananīṃ paktvā mātrāṃ prayojayet||173||
prabhidyeta na yadyevaṃ dadyādyoniviśodhanam |
kṣāreṇa yuktaṃ palalaṃ sudhākṣīreṇa vā punaḥ||174||
ābhyāṃ vā bhāvitān dadyādyonau kaṭukamatsyakān|
varāhamatsyapittābhyāṃ laktakān vā subhāvitān||175||
adhoharaiścordhvaharairbhāvitān vā samākṣikaiḥ|
kiṇvaṃ vā saguḍakṣāraṃ dadyādyoniviśodhanam||176||
raktapittaharaṃ kṣāraṃ lehayenmadhusarpiṣā|
laśunaṃ madirāṃ tīkṣṇāṃ matsyāṃścāsyai pradāpayet||177||
bastiṃ sakṣīragomūtraṃ sakṣāraṃ dāśamūlikam|
adṛśyamāne rudhire dadyādgulmaprabhedanam||178||
pravartamāne rudhire dadyānmāṃsarasaudanam|
ghṛtatailena cābhyaṅgaṃ pānārthaṃ taruṇīṃ surām||179||
rudhire'tipravṛtte tu raktapittaharīḥ kriyāḥ|
kāryā vātarugārtāyāḥ sarvā vātaharīḥ punaḥ||180||
ghṛtatailāvasekāṃśca tittirīṃścaraṇāyudhān|
surāṃ samaṇḍāṃ pūrvaṃ ca pānamamlasya sarpiṣaḥ||181||
prayojayeduttaraṃ vā jīvanīyena sarpiṣā|
atipravṛtte rudhire satiktenānuvāsanam||182||
tatra ślokāḥ-
snehaḥ svedaḥ sarpirbastiścūrṇāni bṛṃhaṇaṃ guḍikāḥ|
vamanavirekau mokṣaḥ kṣatajasya ca vātagulmavatām||183||
sarpiḥ satiktasiddhaṃ kṣīraṃ prasraṃsanaṃ nirūhāśca|
raktasya cāvasecanamāśvāsanasaṃśamanayogāḥ||184||
upanāhanaṃ saśastraṃ pakvasyābhyantaraprabhinnasya|
saṃśodhanasaṃśamane pittaprabhavasya gulmasya||185||
snehaḥ svedo bhedo laṅghanamullekhanaṃ virekaśca|
sarpirbastirguṭikāścūrṇamariṣṭāśca sakṣārāḥ||186||
gulmasyānte dāhaḥ kaphajasyāgre'panītaraktasya|
gulmasya raudhirasya kriyākramaḥ strībhavasyoktaḥ||187||
pathyānnapānasevā hetūnāṃ varjanaṃ yathāsvaṃ ca|
nityaṃ cāgnisamādhiḥ snigdhasya ca sarvakarmāṇi||188||
heturliṅgaṃ siddhiḥ kriyākramaḥ sādhyatā na yogāśca|
gulmacikitsitasaṅgraha etāvān vyāhṛto'gniveśasya||189||
ityagniveśakṛte tantre carakapratisaṃskṛte cikitsitasthāne
gulmacikitsitaṃ nāma pañcamo'dhyāyaḥ||5||



















Chapter -6
athātaḥ pramehacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
nirmohamānānuśayo nirāśaḥ punarvasurjñānatapoviśālaḥ|
kāle'gniveśāya sahetuliṅgānuvāca mehāñśamanaṃ ca teṣām||3||
āsyāsukhaṃ svapnasukhaṃ dadhīni grāmyaudakānūparasāḥ payāṃsi|
navānnapānaṃ guḍavaikṛtaṃ ca pramehahetuḥ kaphakṛcca sarvam||4||
medaśca māṃsaṃ ca śarīrajaṃ ca kledaṃ kapho bastigataṃ pradūṣya|
karoti mehān samudīrṇamuṣṇaistāneva pittaṃ paridūṣya cāpi||5||
kṣīṇeṣu doṣeṣvavakṛṣya bastau dhātūn pramehānanilaḥ karoti|
doṣo hi bastiṃ samupetya mūtraṃ sandūṣya mehāñjanayedyathāsvam||6||
sādhyāḥ kaphotthā daśa, pittajāḥ ṣaṭ yāpyā, na sādhyaḥ pavanāccatuṣkaḥ||
samakriyatvādviṣamakriyatvānmahātyayatvācca yathākramaṃ te||7||
kaphaḥ sapittaḥ pavanaśca doṣā medo'sraśukrāmbuvasālasīkāḥ|
majjā rasaujaḥ piśitaṃ ca dūṣyāḥ[1] pramehiṇāṃ, viṃśatireva mehāḥ||8||
jalopamaṃ cekṣurasopamaṃ vā ghanaṃ ghanaṃ copari viprasannam|
śuklaṃ saśukraṃ śiśiraṃ śanairvā lāleva vā vālukayā yutaṃ vā||9||
vidyāt pramehān kaphajān daśaitān kṣāropamaṃ kālamathāpi nīlam|
hāridramāñjiṣṭhamathāpi raktametān pramehān ṣaḍuśanti pittāt||10||
majjaujasā vā vasayā'nvitaṃ vā lasīkayā vā satataṃ vibaddham|
caturvidhaṃ mūtrayatīha[1] vātāccheṣeṣu dhātuṣvapakarṣiteṣu||11||
varṇaṃ rasaṃ sparśamathāpi gandhaṃ yathāsvadoṣaṃ bhajate pramehaḥ|
śyāvāruṇo vātakṛtaḥ saśūlo majjādisādguṇyamupaityasādhyaḥ||12||
svedo'ṅgagandhaḥ śithilāṅgatā ca śayyāsanasvapnasukhe ratiśca|
hṛnnetrajihvāśravaṇopadeho ghanāṅgatā keśanakhātivṛddhiḥ||13||
śītapriyatvaṃ galatāluśoṣo mādhuryamāsye karapādadāhaḥ|
bhaviṣyato mehagadasya rūpaṃ mūtre'bhidhāvanti pipīlikāśca||14||
sthūlaḥ pramehī balavānihaikaḥ kṛśastathaikaḥ paridurbalaśca|
sambṛṃhaṇaṃ tatra kṛśasya kāryaṃ saṃśodhanaṃ doṣabalādhikasya||15||
snigdhasya yogā vividhāḥ prayojyāḥ kalpopadiṣṭā malaśodhanāya[1] |
ūrdhvaṃ tathā'dhaśca male'panīte meheṣu santarpaṇameva kāryam||16||
gulmaḥ kṣayo mehanabastiśūlaṃ mūtragrahaścāpyapatarpaṇena|
pramehiṇaḥ syuḥ, paritarpaṇāni[2] kāryāṇi tasya[3] prasamīkṣya vahnim||17||
saṃśodhanaṃ nārhati yaḥ pramehī tasya kriyā saṃśamanī prayojyā|
manthāḥ kaṣāyā yavacūrṇalehāḥ pramehaśāntyai laghavaśca bhakṣyāḥ||18||
ye viṣkirā ye pratudā vihaṅgāsteṣāṃ rasairjāṅgalajairmanojñaiḥ|
yavaudanaṃ rūkṣamathāpi vāṭyamadyāt[1] sasaktūnapi cāpyapūpān||19||
mudgādiyūṣairatha tiktaśākaiḥ purāṇaśālyodanamādadīta|
dantīṅgudītailayutaṃ pramehī tathā'tasīsarṣapatailayuktam||20||
saṣaṣṭikaṃ syāttṛṇadhānyamannaṃ yavapradhānastu bhavet pramehī|
yavasya bhakṣyān vividhāṃstathā'dyāt kaphapramehī madhusamprayuktān||21||
niśisthitānāṃ triphalākaṣāye syustarpaṇāḥ kṣaudrayutā yavānām|
tān sīdhuyuktān prapibet pramehī prāyogikānmehavadhārthameva||22||
ye śleṣmamehe vihitāḥ kaṣāyāstairbhāvitānāṃ ca pṛthagyavānām|
saktūnapūpān saguḍān sadhānān bhakṣyāṃstathā'nyān vividhāṃśca khādet||23||
kharāśvagohaṃsapṛṣadbhṛtānāṃ tathā yavānāṃ vividhāśca bhakṣyāḥ|
deyāstathā veṇuyavā yavānāṃ kalpena godhūmamayāśca bhakṣyāḥ||24||
saṃśodhanollekhanalaṅghanāni kāle prayuktāni kaphapramehān|
jayanti pittaprabhavān virekaḥ santarpaṇaḥ saṃśamano vidhiśca||25||
dārvīṃ surāhvāṃ triphalāṃ samustāṃ kaṣāyamutkvāthya pibet pramehī|
kṣaudreṇa yuktāmathavā haridrāṃ pibedrasenāmalakīphalānām||26||
harītakīkaṭphalamustalodhraṃ pāṭhāviḍaṅgārjunadhanvanāśca|
ubhe haridre tagaraṃ viḍaṅgaṃ kadambaśālārjunadīpyakāśca||27||
dārvī viḍaṅgaṃ khadiro dhavaśca surāhvakuṣṭhāgurucandanāni|
dārvyagnimanthau triphalā sapāṭhā pāṭhā ca mūrvā ca tathā śvadaṃṣṭrā||28||
yavānyuśīrāṇyabhayāguḍūcīcavyābhayācitrakasaptaparṇāḥ|
pādaiḥ kaṣāyāḥ kaphamehināṃ te daśopadiṣṭā madhusamprayuktāḥ||29||
uśīralodhrāñjanacandanānāmuśīramustā malakābhayānām|
paṭolanimbāmalakāmṛtānāṃ mustābhayāpadmakavṛkṣakāṇām||30||
lodhrāmbukālīyakadhātakīnāṃ nimbārjunāmrātaniśotpalānām|
śirīṣasarjārjunakeśarāṇāṃ priyaṅgupadmotpalakiṃśukānām||31||
aśvatthapāṭhāsanavetasānāṃ kaṭaṅkaṭeryutpalamustakānām|
paitteṣu meheṣu daśa pradiṣṭāḥ pādaiḥ kaṣāyā madhusamprayuktāḥ||32||
sarveṣu meheṣu matau tu pūrvau kaṣāyayogau vihitāstu sarve|
manthasya pāne yavabhāvanāyāṃ syurbhojane pānavidhau pṛthak ca||33||
siddhāni tailāni ghṛtāni caiva deyāni meheṣvanilātmakeṣu|
medaḥ kaphaścaiva kaṣāyayogaiḥ snehaiśca vāyuḥ śamameti teṣām||34||
kampillasaptacchadaśālajāni baibhītarauhītakakauṭajāni|
kapitthapuṣpāṇi ca cūrṇitāni kṣaudreṇa lihyāt kaphapittamehī||35||
pibedrasenāmalakasya cāpi kalkīkṛtānyakṣasamāni kāle|
jīrṇe ca bhuñjīta purāṇamannaṃ mehī rasairjāṅgalajairmanojñaiḥ||36||
dṛṣṭvā'nubandhaṃ pavanāt kaphasya pittasya vā snehavidhirvikalpyaḥ|
tailaṃ kaphe syāt svakaṣāyasiddhaṃ pitte ghṛtaṃ pittaharaiḥ kaṣāyaiḥ||37||
trikaṇṭakāśmantakasomavalkairbhallātakaiḥ sātiviṣaiḥ salodhraiḥ|
vacāpaṭolārjunanimbamustairharidrayā[1] padmakadīpyakaiśca||38||
mañjiṣṭhayā cāgurucandanaiśca sarvaiḥ samastaiḥ kaphavātajeṣu|
meheṣu tailaṃ vipaced, ghṛtaṃ tu paitteṣu, miśraṃ triṣu lakṣaṇeṣu||39||
phalatrikaṃ dāruniśāṃ viśālāṃ mustāṃ ca niḥkvāthya niśāṃ sakalkām|
pibet kaṣāyaṃ madhusamprayuktaṃ sarvaprameheṣu samuddhateṣu||40||
lodhraṃ śaṭīṃ puṣkaramūlamelāṃ mūrvāṃ viḍaṅgaṃ triphalāṃ yamānīm|
cavyaṃ priyaṅguṃ kramukaṃ viśālāṃ kirātatiktaṃ kaṭurohiṇīṃ ca||41||
bhārṅgīṃ nataṃ citrakapippalīnāṃ mūlaṃ sakuṣṭhātiviṣaṃ sapāṭham|
kaliṅgakan keśaramindrasāhvāṃ nakhaṃ sapatraṃ maricaṃ plavaṃ ca||42||
droṇe'mbhasaḥ karṣasamāni paktvā pūte caturbhāgajalāvaśeṣe|
rase'rdhabhāgaṃ madhunaḥ pradāya pakṣaṃ nidheyo ghṛtabhājanasthaḥ||43||
madhvāsavo'yaṃ[1] kaphapittamehān kṣipraṃ nihanyāddvipalaprayogāt|
pāṇḍvāmayārśāṃsyaruciṃ grahaṇyā doṣaṃ kilāsaṃ vividhaṃ ca kuṣṭham||44||
iti madhvāsavaḥ|
kvāthaḥ sa evāṣṭapalaṃ ca dantyā bhallātakānāṃ ca catuṣpalaṃ syāt|
sitopalā tvaṣṭapalā viśeṣaḥ kṣaudraṃ ca tāvat pṛthagāsavau tau||45||
sārodakaṃ vā'tha kuśodakaṃ vā madhūdakaṃ vā triphalārasaṃ vā|
sīdhuṃ pibedvā nigadaṃ pramehī mādhvīkamagryaṃ cirasaṃsthitaṃ vā||46||
māṃsāni śūlyāni mṛgadvijānāṃ khādedyavānāṃ vividhāṃśca bhakṣyān|
saṃśodhanāriṣṭakaṣāyalehaiḥ santarpaṇotthāñ śamayet pramehān||47||
bhṛṣṭān yavān bhakṣayataḥ prayogācchuṣkāṃśca saktūnna bhavanti mehāḥ|
śvitraṃ ca kṛcchraṃ kaphajaṃ ca kuṣṭhaṃ tathaiva mudgāmalakaprayogān||48||
santarpaṇottheṣu gadeṣu yogā medasvināṃ ye ca mayopadiṣṭāḥ|
virūkṣaṇārthaṃ kaphapittajeṣu siddhāḥ prameheṣvapi te prayojyāḥ||49||
vyāyāmayogairvividhaiḥ pragāḍhairudvartanaiḥ snānajalāvasekaiḥ|
sevyatvagelāgurucandanādyairvilepanaiścāśu[1] na santi mehāḥ||50||
kaphaśca vṛddhaḥ pramehahetuḥ prasamīkṣya tasmāt|
vaidyena pūrvaṃ kaphapittajeṣu meheṣu kāryāṇyapatarpaṇāni||51||
yā vātamehān prati pūrvamuktā vātolbaṇānāṃ vihitā kriyā sā|
vāyurhi meheṣvatikarśitānāṃ kupyatyasādhyān prati nāsti cintā||52||
yairhetubhirye prabhavanti mehāsteṣu prameheṣu na te niṣevyāḥ|
hetorasevā vihitā yathaiva jātasya rogasya bhaveccikitsā||53||
hāridravarṇaṃ rudhiraṃ ca mūtraṃ vinā pramehasya hi pūrvarūpaiḥ|
yo mūtrayettaṃ na vadet pramehaṃ raktasya pittasya hi sa prakopaḥ||54||
dṛṣṭvā pramehaṃ madhuraṃ sapicchaṃ madhūpamaṃ syāddvividho vicāraḥ|
kṣīṇeṣu doṣeṣvanilātmakaḥ syāt santarpaṇādvā kaphasambhavaḥ syāt||55||
sapūrvarūpāḥ kaphapittamehāḥ krameṇa ye vātakṛtāśca mehāḥ|
sādhyā na te, pittakṛtāstu yāpyāḥ, sādhyāstu medo yadi na praduṣṭam||56||
jātaḥ pramehī madhumehino vā na sādhya uktaḥ sa hi bījadoṣāt|
ye cāpi kecit kulajā vikārā bhavanti tāṃśca pravadantyasādhyān||57||
pramehiṇāṃ yāḥ piḍakā mayoktā rogādhikāre pṛthageva sapta|
tāḥ śalyavidbhiḥ kuśalaiścikitsyāḥ śastreṇa saṃśodhanaropaṇaiśca||58||
tatra ślokāḥ-
heturdoṣo dūṣyaṃ mehānāṃ sādhyatānurūpaśca|
mehī dvividhastrividhaṃ[1] bhiṣagjitamatikṣapaṇadoṣaḥ||59||
ādyā yavānnavikṛtirmanthā mehāpahāḥ kaṣāyāśca|
tailaghṛtalehayogā bhakṣyāḥ pravarāsavāḥ siddhāḥ||60||
vyāyāmavidhirvividhaḥ snānānyudvartanāni gandhāśca|
mehānāṃ praśamārthaṃ cikitsite diṣṭametāvat||61||















Chapter – 7
athātaḥ kuṣṭhacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
hetuṃ dravyaṃ liṅgaṃ kuṣṭhānāmāśrayaṃ praśamanaṃ ca|
śṛṇvagniveśa! samyagviśeṣataḥ sparśanaghnānām||3||
virodhīnyannapānāni dravasnigdhagurūṇi ca|
bhajatāmāgatāṃ chardiṃ vegāṃścānyānpratighnatām||4||
vyāyāmamatisantāpamatibhuktvopasevinām|
śītoṣṇalaṅghanāhārān kramaṃ muktvā niṣeviṇām||5||
gharmaśramabhayārtānāṃ drutaṃ śītāmbusevinām|
ajīrṇādhyaśināṃ caiva pañcakarmāpacāriṇām||6||
navānnadadhimatsyātilavaṇāmlaniṣeviṇām|
māṣamūlakapiṣṭānnatilakṣīraguḍāśinām||7||
vyavāyaṃ cāpyajīrṇe'nne nidrāṃ ca bhajatāṃ divā|
viprān gurūn dharṣayatāṃ pāpaṃ karma ca kurvatām||8||
vātādayastrayo duṣṭāstvagraktaṃ māṃsamambu ca|
dūṣayanti sa kuṣṭhānāṃ saptako dravyasaṅgrahaḥ||9||
ataḥ kuṣṭhāni jāyante sapta caikādaśaiva ca|
na caikadoṣajaṃ kiñcit kuṣṭhaṃ samupalabhyate||10||
sparśājñatvamatisvedo na vā vaivarṇyamunnatiḥ|
koṭhānāṃ lomaharṣaśca kaṇḍūstodaḥ śramaḥ klamaḥ||11||
vraṇānāmadhikaṃ śūlaṃ śīghrotpattiścirasthitiḥ|
dāhaḥ [1] suptāṅgatā ceti kuṣṭhalakṣaṇamagrajam||12||
ata ūrdhvamaṣṭādaśānāṃ kuṣṭhānāṃ kapālodumbaramaṇḍalarṣyajihvapuṇḍarīkasidhmakākaṇakaikakuṣṭhacarmākhya-kiṭibhavipādikālasakadadrucarmadalapāmāvisphoṭakaśatārurvicarcikānāṃ lakṣaṇānyupadekṣyāmaḥ||13||
kṛṣṇāruṇakapālābhaṃ yadrūkṣaṃ paruṣaṃ tanu|
kāpālaṃ todabahulaṃ tatkuṣṭhaṃ viṣamaṃ smṛtam||14||
dāhakaṇḍūrujārāgaparītaṃ lomapiñjaram|
udumbaraphalābhāsaṃ kuṣṭhamaudumbaraṃ viduḥ||15||
śvetaṃ raktaṃ sthiraṃ styānaṃ snigdhamutsannamaṇḍalam|
kṛcchramanyonyasaṃsaktaṃ kuṣṭhaṃ maṇḍalamucyate||16||
karkaśaṃ raktaparyantamantaḥ śyāvaṃ savedanam|
yadṛṣyajihvāsaṃsthānamṛṣyajihvaṃ taducyate||17||
saśvetaṃ raktaparyantaṃ puṇḍarīkadalopamam|
sotsedhaṃ ca sadāhaṃ ca puṇḍarīkaṃ taducyate||18||
śvetaṃ tāmraṃ tanu ca yadrajo [1] ghṛṣṭaṃ vimuñcati|
alābūpuṣpavarṇaṃ tat sidhmaṃ prāyeṇa corasi||19||
yat kākaṇantikāvarṇamapākaṃ tīvravedanam|
tridoṣaliṅgaṃ tat kuṣṭhaṃ kākaṇaṃ naiva sidhyati||20||
iti saptamahākuṣṭhāni
asvedanaṃ mahāvāstu yanmatsyaśakalopamam|
tadekakuṣṭha
carmākhyaṃ bahalaṃ hasticarmavat||21||
śyāvaṃ kiṇakharasparśaṃ paruṣaṃ kiṭibhaṃ smṛtam|
vaipādikaṃ pāṇipādasphuṭanaṃ tīvravedanam||22||
kaṇḍūmadbhiḥ sarāgaiśca gaṇḍairalasakaṃ citam|
sakaṇḍūrāgapiḍakaṃ dadrumaṇḍalamudgatam||23||
raktaṃ [1] sakaṇḍu sasphoṭaṃ sarugdalati cāpi yat|
taccarmadalamākhyātaṃ saṃsparśāsahamucyate||24||
pāmāśvetāruṇaśyāvāḥ kaṇḍūlāḥ piḍakā bhṛśam|
sphoṭāḥ śvetāruṇābhāso visphoṭāḥ syustanutvacaḥ||25||
raktaṃ śyāvaṃ sadāhārti śatāruḥ syādbahuvraṇam|
sakaṇḍūḥ piḍakā śyāvā bahusrāvā vicarcikā||26||
ityekādaśa kṣudrakuṣṭhāni
vāte'dhikatare kuṣṭhaṃ kāpālaṃ maṇḍalaṃ kaphe|
pitte tvaudumbaraṃ vidyāt kākaṇaṃ tu tradoṣajam||27||
vātapitte śleṣmapitte vātaśleṣmaṇi cādhike|
ṛṣyajihvaṃ puṇḍarīkaṃ sidhmakuṣṭhaṃ ca jāyate||28||
carmākhyamekakuṣṭhaṃ ca kiṭimaṃ savipādikam|
kuṣṭhaṃ cālasakaṃ jñeyaṃ prāyo vātakaphādhikam||29||
pāmā śatārurvisphoṭaṃ dadruścarmadalaṃ tathā|
pittaśleṣmādhikaṃ prāyaḥ kaphaprāyā vicarcikā||30||
sarvaṃ tridoṣajaṃ kuṣṭhaṃ doṣāṇāṃ tu balābalam|
yathāsvairlakṣaṇairbuddhvā kuṣṭhānāṃ kriyate kriyā||31||
doṣasya yasya paśyet kuṣṭheṣu viśeṣaliṅgamadriktam|
tasyaiva śamaṃ kuryāttataḥ paraṃ cānubandhasya||32||
kuṣṭhaviśeṣairdoṣā doṣaviśeṣaiḥ punaśca kuṣṭhāni|
jñāyante tairheturhetustāṃśca [1] prakāśayati||33||
raukṣyaṃ śoṣastodaḥ śūlaṃ saṅkocanaṃ tathā''yāmaḥ|
pāruṣyaṃ kharabhāvo harṣaḥ śyāvāruṇatvaṃ ca||34||
kuṣṭheṣu vātaliṅgaṃ, dāho rāgaḥ parisravaḥ pākaḥ|
visro gandhaḥ kledastathā'ṅgapatanaṃ ca pittakṛtam||35||
śvaityaṃ śaityaṃ kaṇḍūḥ sthairyaṃ cotsedhagauravasnehāḥ|
kuṣṭheṣu tu kaphaliṅgaṃ jantubhirabhibhakṣaṇaṃ kledaḥ||36||
sarvairliṅgairyuktaṃ matimān vivarjayedabalam|
tṛṣṇādāhaparītaṃ śāntāgniṃ jantubhirjagdham||37||
vātakaphaprabalaṃ yadyadekadoṣolbaṇaṃ na tat kṛcchram|
kaphapitta-vātapittaprabalāni tu kṛcchrasādhyāni||38||
vātottareṣu sarpirvamanaṃ śleṣmottareṣu kuṣṭheṣu|
pittottareṣu mokṣo raktasya virecanaṃ cāgre||39||
vamanavirecanayogāḥ kalpoktāḥ kuṣṭhināṃ prayoktavyāḥ|
pracchanamalpe kuṣṭhe mahati ca śastaṃ sirāvyadhanam||40||
bahudoṣaḥ saṃśodhyaḥ kuṣṭhī bahuśo'nurakṣatā prāṇān|
doṣe hyatimātrahṛte vāyurhanyādabalamāśu||41||
snehasya pānamiṣṭaṃ śuddhe koṣṭhe pravāhite rakte|
vāyurhi śuddhakoṣṭhaṃ kuṣṭhinamabalaṃ viśati śīghram||42||
doṣotkliṣṭe hṛdaye vāmyaḥ kuṣṭheṣu cordhvabhāgeṣu|
kuṭajaphalamadanamadhukaiḥ sapaṭolairnimbarasayuktaiḥ||43||
śītarasaḥ pakvaraso madhūni madhukaṃ ca vamanāni|
kuṣṭheṣu trivṛtā dantī triphalā ca virecane śastā||44||
sauvīrakaṃ tuṣodakamāloḍanamāsavāśca sīdhūni|
śaṃsantyadhoharāṇāṃ yathāvirekaṃ kramaśceṣṭaḥ||45||
dārvībṛhatīsevyaiḥ paṭolapicumardamadanakṛtamālaiḥ|
sasnehairāsthāpyaḥ kuṣṭhī sakaliṅgayavamustaiḥ||46||
vātolbaṇaṃ viriktaṃ nirūḍhamanuvāsanārhamālakṣya|
phalamadhukanimbakuṭajaiḥ sapaṭolaiḥ sādhayetsneham||47||
saindhavadantīmaricaṃ phaṇijjhakaḥ pippalī karañjaphalam|
nasyaṃ syātsaviḍaṅgaṃ krimikuṣṭhakaphaprakopaghnam [1] ||48||
vairecanikairdhūmaiḥ ślokasthāneritaiḥ praśāmyanti|
kṛmayaḥ kuṣṭhakilāsāḥ prayojitairuttamāṅgasthāḥ||49||
sthirakaṭhinamaṇḍalānāṃ svinnānāṃ prastarapraṇāḍībhiḥ|
kūrcairvighaṭṭitānāṃ raktotkleśo'panetavyaḥ||50||
ānūpavārijānāṃ māṃsānāṃ poṭṭalaiḥ sukhoṣṇaiśca|
svinnotsannaṃ [1] vilikhet kuṣṭhaṃ tīkṣṇena śastreṇa||51||
rudhirāgamārthamathavā śṛṅgālābūni [2] yojayet kuṣṭhe|
pracchitamalpaṃ kuṣṭhaṃ virecayedvā jalaukobhiḥ||52||
ye lepāḥ kuṣṭhānāṃ yujyante nirhṛtāsradoṣāṇām|
saṃśodhitāśayānāṃ sadyaḥ siddhirbhavetteṣām||53||
yeṣu na śastraṃ kramate sparśendriyanāśanāni yāni syuḥ|
teṣu nipātyaḥ kṣāro raktaṃ doṣaṃ ca visrāvya||54||
pāṣāṇakaṭhinaparuṣe supte kuṣṭhe sthire purāṇe ca|
pītāgadasya kāryo viṣaiḥ pradeho'gadaiścānu||55||
stabdhāni suptasuptānyasvedanakaṇḍulāni kuṣṭhāni|
kūrcairdantītrivṛtākaravīrakarañjakuṭajānām||56||
jātyarkanimbajairvā patraiḥ śastraiḥ samudraphenairvā|
ghṛṣṭāni gomayairvā tataḥ pradehaiḥ pradehyāni||57||
mārutakaphakuṣṭhaghnaṃ karmoktaṃ pittakuṣṭhināṃ kāryam|
kaphapittaraktaharaṇaṃ tiktakaṣāyaiḥ praśamanaṃ ca||58||
sarpīṃṣi tiktakāni ca yaccānyadraktapittanut [1] karma|
bāhyābhyantaramagryaṃ tat kāryaṃ pittakuṣṭheṣu||59||
doṣādhikyavibhāgādityetat karma kuṣṭhanut proktam|
vakṣyāmi kuṣṭhaśamanaṃ prāyastvagdoṣasāmānyāt||60||
dārvī rasāñjanaṃ vā gomūtreṇa prabādhate kuṣṭham|
abhayā prayojitā vā māsaṃ savyoṣaguḍatailā||61||
mūlaṃ paṭolasya tathā gavākṣyāḥ pṛthak palāṃśaṃ triphalātvacaśca [1] |
syāttrāyamāṇā kaṭurohiṇī ca bhāgārdhikā nāgarapādayuktā||62||
palaṃ tathaiṣāṃ saha cūrṇitānāṃ jale śṛtaṃ doṣaharaṃ pibennā|
jīrṇe rasairdhanvamṛgadvijānāṃ purāṇaśālyodanamādadīta||63||
kuṣṭhāni śophaṃ grahaṇīpradoṣamarśāṃsi kṛcchrāṇi halīmakaṃ ca|
ṣaḍrātrayogena nihanti caiṣa hṛdbastiśūlaṃ viṣamajvaraṃ ca||64||
mustaṃ vyoṣaṃ triphalā mañjiṣṭhā dāru pañcamūlyau dve|
saptacchadanimbatvak saviśālaścitrako mūrvā||65||
cūrṇaṃ tarpaṇabhāgairnavabhiḥ saṃyojitaṃ samadhvājyam [1] |
siddhaṃ kuṣṭhanibarhaṇametat prāyogikaṃ bhakṣyam||66||
śvayathuṃ sapāṇḍurogaṃ śvitraṃ grahaṇīpradoṣamarśāṃsi|
braghnabhagandarapiḍakākaṇḍūkoṭhāṃśca vinihanti||67||
iti mustādicūrṇa
triphalāphalātiviṣākaṭukānimbakaliṅgakavacāpaṭolānām|
māgadhikārajanīdvayapadmakamūrvāviśālānām||68||
bhūnimbapalāśānāṃ dadyādvipalaṃ tatastrivṛddviguṇā|
tasyāśca punarbrāhmī taccūrṇaṃ suptinut paramam||69||
lelītakaprayogo [1] rasena jātyāḥ samākṣikaḥ paramaḥ|
saptadaśakuṣṭhaghātī mākṣikadhātuśca mūtreṇa||70||
śreṣṭhaṃ [2] gandhakayogāt suvarṇamākṣikaprayogādvā|
sarvavyādhinibarhaṇamadyāt kuṣṭhī rasaṃ ca nigṛhītam||71||
vajraśilājatusahitaṃ sahitaṃ vā yogarājena|
sarvavyādhipraśamanamadyātkuṣṭhī nigṛhya nityaṃ ca||72||
khadirasuradārusāraṃ śrapayitvā tadrasena toyārthaḥ|
kṣaudraprasthe kāryaḥ kārye te cāṣṭapalike ca||73||
tatrāścūrṇānāmaṣṭapalaṃ prakṣipettathā'mūni|
triphalaile tvaṅmaricaṃ patraṃ kanakaṃ ca karṣāṃśam||74||
matsyaṇḍikā madhusamā tanmāsaṃ jātamāyase bhāṇḍe|
madhvāsavamācarataḥ kuṣṭhakilāse śamaṃ yātaḥ||75||
iti madhvāsavaḥ
khadirakaṣāyadroṇaṃ kumbhe ghṛtabhāvite samāvāpya|
dravyāṇi cūrṇitāni ca ṣaṭpalikānyatra deyāni||76||
triphalāvyoṣaviḍaṅgarajanīmustāṭarūṣakendrayavāḥ|
sauvarṇī ca tathā tvak chinnaruhā ceti tanmāsam||77||
nidadhīta dhānyamadhye prātaḥ prātaḥ pibettato yuktyā|
māsena mahākuṣṭhaṃ hantyevālpaṃ tu pakṣeṇa||78||
arśaḥśvāsabhagandarakāsakilāsapramehaśoṣāṃśca|
nā bhavati kanakavarṇaḥ pītvā'riṣṭaṃ kanakabindum||79||
iti kanakabindvariṣṭam
kuṣṭheṣvanilakaphakṛteṣvevaṃ peyastathā'pi paitteṣu|
kṛtamālakvāthaścāpyeṣa viśeṣāt kaphakṛteṣu||80||
triphalāsavaśca gauḍaḥ sacitrakaḥ kuṣṭharogavinihantā|
kramukadaśamūladantīvarāṅgamadhuyogasaṃyuktaḥ||81||
laghūni cānnāni hitāni vidyāt kuṣṭheṣu śākani ca tiktakāni|
bhallātakaiḥ satriphalaiḥ sanimbairyuktāni cānnāni ghṛtāni caiva||82||
purāṇadhānyānyatha jāṅgalāni māṃsāni mudgāśca paṭolayuktāḥ|
śastā, na gurvamlapayodadhīni nānūpamatsyā na guḍastilāśca||83||
elā kuṣṭhaṃ dārvī śatapuṣpā citrako viḍaṅgaśca|
kuṣṭhālepanamiṣṭaṃ rasāñjanaṃ cābhayā caiva||84||
citrakamelāṃ bimbīṃ [1] vṛṣakaṃ trivṛdarkanāgarakam|
cūrṇīkṛtamaṣṭāhaṃ bhāvayitavyaṃ palāśasya||85||
kṣāreṇa gavāṃ mūtrasrutena tenāsya maṇḍalānyāśu|
bhidyante vilayanti ca liptānyarkābhitaptāni||86||
māṃsī maricaṃ lavaṇaṃ rajanī tagaraṃ sudhā gṛhāddhūmaḥ|
mūtraṃ pittaṃ [2] kṣāraḥ pālāśaḥ kuṣṭhahā lepaḥ||87||
trapu sīsamayaścūrṇaṃ maṇḍalanut phalgucitrakau bṛhatī|
godhārasaḥ salavaṇo dāru ca mūtraṃ ca maṇḍalanut||88||
kadalīpalāśapāṭaliniculakṣārāmbhasā prasannena|
māṃseṣu toyakāryaṃ kāryaṃ piṣṭe ca kiṇve [3] ca||89||
tairmedakaḥ sujātaḥ kiṇvairjanitaṃ pralepanaṃ śastam|
maṇḍalakuṣṭhavināśanamātapasaṃsthaṃ kṛmighnaṃ ca||90||
mustaṃ madanaṃ triphalā karañja āragvadhakaliṅgayavāḥ|
dārvī sasaptaparṇā snānaṃ siddhārthakaṃ nāma||91||
eṣa kaṣāyo vamanaṃ virecanaṃ varṇakastathodgharṣaḥ|
tvagdoṣakuṣṭhaśophaprabādhanaḥ pāṇḍurogaghnaḥ||92||
kuṣṭhaṃ karañjabījānyeḍagajaḥ kuṣṭhasūdano lepaḥ|
prapunnāḍabījasaindhavarasāñjanakapitthalodhrāśca||93||
śvetakaravīramūlaṃ kuṭajakarañjayoḥ phalaṃ tvaco dārvyāḥ|
sumanaḥpravālayukto lepaḥ kuṣṭhāpahaḥ siddhaḥ||94||
lodhrasya dhātakīnāṃ vatsakabījasya naktamālasya|
kalkaśca mālatīnāṃ kuṣṭheṣūnmardanālepau||95||
śairīṣī tvak puṣpaṃ kārpāsyā rājavṛkṣapatrāṇi|
piṣṭā ca kākamācī caturvidhaḥ kuṣṭhanullepaḥ||96||
iti lepāḥ
dārvyā rasāñjanasya ca nimbapaṭolasya khadirasārasya|
āragvadhavṛkṣakayostriphalāyāḥ saptaparṇasya||97||
iti ṣaṭ kaṣāyayogāḥ kuṣṭhaghnāḥ saptamaśca tiniśasya|
snāne pāne ca hitāstathā'ṣṭamaścāśvamārasya||98||
ālepanaṃ pragharṣaṇamavacūrṇanameta eva ca kaṣāyāḥ|
tailaghṛtapākayoge ceṣyante kuṣṭhaśāntyartham||99||
triphalā nimbapaṭolaṃ mañjiṣṭhā rohiṇī vacā rajanī|
eṣa kaṣāyo'bhyasto nihanti kaphapittajaṃ kuṣṭham||100||
etaireva ca sarpiḥ siddhaṃ vātolbaṇaṃ jayati kuṣṭham|
eṣa ca kalpo diṣṭaḥ khadirāsanadārunimbānām||101||
kuṣṭhārkatutthakaṭphalamūlakabījāni rohiṇī kaṭukā|
kuṭajaphalotpalamustaṃ bṛhatīkaravīrakāsīsam||102||
eḍagajanimbapāṭhā durālabhā citrako viḍaṅgaśca|
tiktālābukabījaṃ kampillakasarṣapau vacā dārvī||103||
etaistailaṃ siddhaṃ kuṣṭhaghnaṃ yoga eṣa cālepaḥ|
udvartanaṃ pragharṣaṇamavacūrṇanameṣa eveṣṭaḥ||104||
śvetakaravīrakaraso gomūtraṃ citrako viḍaṅgaśca|
kuṣṭheṣu tailayogaḥ siddho'yaṃ sammato bhiṣajām||105||
iti śvetakaravīrādyaṃ tailam
śvetakaravīrapallavamūlatvagvatsako viḍaṅgaśca|
kuṣṭhārkamūlasarṣapaśigrutvagrohiṇī kaṭukā||106||
etaistailaṃ siddhaṃ kalkaiḥ pādāṃśikairgavāṃ mūtram|
dattvā tailacaturguṇamabhyaṅgāt kuṣṭhakaṇḍūghnam||107||
iti śvetakaravīrapallavādyaṃ tailam
tiktālābukabījaṃ dve tutthe rocanā haridre dve|
bṛhatīphalameraṇḍaḥ saviśālaścitrako mūrvā||108||
kāsīsahiṅguśigrutryūṣaṇasuradārutumburuviḍaṅgam|
lāṅgālakaṃ kuṭajatvak kaṭukākhyā rohiṇī caiva||109||
sarṣapatailaṃ kalkairetairmūtre caturguṇe sādhyam|
kaṇḍūkuṣṭhavināśanamabhyaṅgānmārutakaphahantṛ||110||
iti tiktekṣvākvāditailam
kanakakṣīrī śailā bhārgī dantyāḥ phalāni mūlaṃ ca|
jātīpravālasarṣapalaśunaviḍaṅgaṃ karañjatvak||111||
saptacchadārkapallavamūlatvaṅnimbacitrakāsphotāḥ|
guñjairaṇḍaṃ bṛhatīmūlakasurasārjakaphalāni||112||
kuṣṭhaṃ pāṭhā mustaṃ tumburumūrvāvacāḥ saṣaḍgranthāḥ [1] |
eḍagajakuṭajaśigrutryūṣaṇabhallātakakṣavakāḥ||113||
haritālamavākpuṣpī tutthaṃ kampillako'mṛtāsañjñaḥ|
saurāṣṭrī kāsīsaṃ dārvītvak sarjikālavaṇam||114||
kalkairetaistailaṃ karavīrakamūlapallavakaṣāye|
sārṣapamathavā tailaṃ gomūtracaturguṇaṃ sādhyam||115||
sthāpyaṃ kaṭukālābuni tatsiddhaṃ tena maṇḍalānyāśu|
bhindyādbhiṣagabhyaṅgātkṛmīṃśca kaṇḍūṃ ca vinihanyāt||116||
iti kanakakṣīrītailam
kuṣṭhaṃ tamālapatraṃ maricaṃ samanaḥśilaṃ sakāsīsam|
tailena yuktamuṣitaṃ saptāhaṃ bhājane tāmre||117||
tenāliptaṃ sidhmaṃ saptāhāhyeti [1] tiṣṭhato gharme|
māsānnavaṃ kilāsaṃ snānaṃ muktvā viśuddhatanoḥ||118||
iti sidhme lepaḥ
sarṣapakarañjakoṣātakīnāṃ tailānyatheṅgudīnāṃ ca|
kuṣṭheṣu hitānyāhustailaṃ yaccāpi khadirasārasya||119||
jīvantī mañjiṣṭhā dārvī kampillakaḥ payastuttham|
eṣa ghṛtatailapākaḥ siddhaḥ siddhe ca sarjarasaḥ||120||
deyaḥ samadhūcchiṣṭo vipādikā tena śāmyate'bhyaktā|
carmaikakuṣṭhakiṭimaṃ kuṣṭhaṃ śāmyatyalasakaṃ ca||121||
iti vipādikāharaghṛtataile
kiṇvaṃ [1] varāharudhiraṃ pṛthvīkā saindhavaṃ ca lepaḥ syāt|
lepo yojyaḥ kustumburūṇi kuṣṭhaṃ ca maṇḍalanut||122||
pūtīkadārujaṭilāḥ pakvasurā kṣaudramudgaparṇyau ca|
lepaḥ sakākanāso maṇḍalakuṣṭhāpahaḥ siddhaḥ||123||
citrakaśobhāñjanakau guḍūcyapāmārgadevadārūṇi|
khadiro dhavaśca lepaḥ śyāmā dantī dravantī ca||124||
lākṣārasāñjanailāḥ punarnavā ceti kuṣṭhino lepāḥ|
dadhimaṇḍayutāḥ sarve deyāḥ ṣaṇmārutakaphakuṣṭhaghnāḥ||125||
eḍagajakuṣṭhasaindhavasauvīrakasarṣapaiḥ kṛmighnaiśca|
kṛmikuṣṭhamaṇḍalākhyaṃ dadrūkuṣṭhaṃ ca śamamupaiti||126||
eḍagajaḥ sarjaraso mūlakabījaṃ ca sidhmakuṣṭhānām|
kāñjikayuktaṃ tu pṛthaṅmatamidamudvartanaṃ lepāḥ||127||
vāsā triphalā pāne snāne codvartane pralepe ca|
bṛhatīsevyapaṭolāḥ sasārivā rohiṇī caiva||128||
khadirāvaghātakakubharohītakalodhrakuṭajadhavanimbāḥ|
saptacchadakaravīrāḥ śasyante snānapāneṣu||129||
jalavāpyalohakeśarapatraplavacandanaṃ mṛṇālāni|
bhāgottarāṇi siddhaṃ pralepanaṃ pittakaphakuṣṭhe||130||
yaṣṭyāhvalodhrapadmakapaṭolapicumardacandanarasāśca|
snāne pāne ca hitāḥ suśītalāḥ pittakuṣṭhibhyaḥ||131||
ālepanaṃ priyaṅgurhareṇukā vatsakasya ca phalāni|
sātiviṣā ca sasevyā sacandanā rohiṇī kaṭukā||132||

tiktaghṛtairdhautaghṛtairabhyaṅgo dahyamānakuṣṭheṣu|
tailaiścandanamadhukaprapauṇḍarīkotpalayutaiśca||133||
klede prapatati cāṅge dāhe visphoṭake sacarmadale|
śītāḥ pradehasekā vyadho vireko ghṛtaṃ tiktam||134||
khadiraghṛtaṃ nimbaghṛtaṃ dārvīghṛtamuttamaṃ paṭolaghṛtam|
kuṣṭheṣu raktapittaprabaleṣu bhiṣagjitaṃ siddham||135||
triphalātvaco'rdhapalikāḥ paṭolapatraṃ ca kārṣikāḥ śeṣāḥ|
kaṭurohiṇī sanimbā yaṣṭyāhvā trāyamāṇā ca||136||
eṣa kaṣāyaḥ sādhyo dattvā dvipalaṃ masūravidalānām|
salilāḍhake'ṣṭabhāge śeṣe pūto raso grāhyaḥ||137||
te ca [1] kaṣāye'ṣṭapale catuṣpalaṃ sarpiṣaśca paktavyam|
yāvatsyādaṣṭapalaṃ śeṣaṃ peyaṃ tataḥ koṣṇam||138||
tadvātapittakuṣṭhaṃ vīsarpaṃ vātaśoṇitaṃ prabalam|
jvaradāhagulmavidradhivibhramavisphoṭakān hanti||139||
nimbapaṭolaṃ dārvīṃ durālabhāṃ tiktarohiṇīṃ triphalām|
kuryādardhadalāṃśaṃ parpaṭakaṃ trāyamāṇāṃ ca||140||
salilāḍhakasiddhānāṃ rase'ṣṭabhāgasthite kṣipet pūte|
candanakirātatiktakamāgadhikāstrāyamāṇāṃ ca||141||
mustaṃ vatsakabījaṃ kalkīkṛtyārdhakārṣikān bhāgān|
navasarpiṣaśca ṣaṭpalametatsiddhaṃ [3] ghṛtaṃ peyam||142||
kuṣṭhajvaragulmārśograhaṇīpāṇḍvāmayaśvayathuhāri|
pāmāvisarpapiḍakākaṇḍūmadagaṇḍanutsiddham||143||
iti tiktaṣaṭpalakaṃ ghṛtam
saptacchadaṃ prativiṣāṃ śampākaṃ tiktarohiṇīṃ pāṭhām|
mustamuśīraṃ triphalāṃ paṭolapicumardaparpaṭakam||144||
dhanvayavāsaṃ candanamupakulyāṃ padmakaṃ haridre dve|
ṣaḍgranthāṃ saviśālāṃ śatāvarīṃ sārive cobhe||145||
vatsakabījaṃ yāsaṃ [4] mūrvāmamṛtāṃ kirātatiktaṃ ca|
kalkān kuryānmatimānyaṣṭyāhvaṃ trāyamāṇāṃ ca||146||
kalkaścāturbhāgo [5] jalamaṣṭaguṇaṃ raso'mṛtaphalānām|
dviguṇo ghṛtātpradeyastatsarpiḥ pāyayetsiddham||147||
kuṣṭhāni raktapittaprabalānyarśāṃsi raktavāhīni|
vīsarpamamlapittaṃ [6] vātāsṛk pāṇḍurogaṃ ca||148||
visphoṭakānsapāmānunmādaṃ kāmalāṃ jvaraṃ kaṇḍūm|
hṛdrogagulmapiḍakā asṛgdaraṃ gaṇdamālāṃ ca||149||
hanyādetat sarpiḥ pītaṃ kāle yathābalaṃ sadyaḥ|
yogaśatairapyajitānmahāvikārānmahātiktam||150||
iti mahātiktakaṃ ghṛtam
doṣe hṛte'panīte rakte bāhyāntare kṛte śamane [7] |
snehe ca kālayukte na kuṣṭhamanuvartate [8] sādhyam||151||

khadirasya tulāḥ pañca śiṃśapāsanayostule|
tulārdhāḥ sarva evaite karañjāriṣṭavetasāḥ||152||
parpaṭaḥ kuṭajaścaiva vṛṣaḥ kṛmiharastathā|
haridre kṛtamālaśca guḍūcī triphalā trivṛt||153||
saptaparṇaśca saṅkṣuṇṇā daśadroṇeṣu vāriṇaḥ|
aṣṭabhāgāvaśeṣaṃ tu kaṣāyamavatārayet||154||
dhātrīrasaṃ ca tulyāṃśaṃ sarpiṣaścāḍhakaṃ pacet|
mahātiktakakalkaistu yathoktaiḥ palasammitaiḥ||155||
nihanti sarvakuṣṭhāni pānābhyaṅganiṣevaṇāt|
mahākhadiramityetat paraṃ kuṣṭhavikāranut||156||
iti mahākhadiraṃ ghṛtam
prapatatsu lasīkāprasruteṣu gātreṣu jantujagdheṣu|
mūtraṃ nimbaviḍaṅge snānaṃ pānaṃ pradehaśca||157||
vṛṣakuṭajasaptaparṇāḥ karavīrakarañjanimbakhadirāśca|
snāne pāne lepe krimikuṣṭhanudaḥ sagomūtrāḥ||158||
pānāhāravidhāne prasecane dhūpane pradehe ca|
kṛmināśanaṃ viḍaṅgaṃ viśiṣyate kuṣṭhahā khadiraḥ||159||
eḍagajaḥ saviḍaṅgo mūlānyāragvadhasya kuṣṭhānām|
uddālanaṃ śvadantā gośvavarāhoṣṭradantāśca||160||
eḍagajaḥ saviḍaṅgo dve ca niśe rājavṛkṣamūlaṃ ca|
kuṣṭhoddālanamagryaṃ sapippalīpākalaṃ yojyam||161||
śvitrāṇāṃ saviśeṣaṃ [1] yoktavyaṃ sarvato viśuddhānām|
śvitre sraṃsanamagryaṃ malapūrasa iṣyate saguḍaḥ||162||
taṃ pītvā susnigdho yathābalaṃ sūryapādasantāpam|
saṃseveta viriktastryahaṃ pipāsuḥ pibet peyām||163||
śvitre'ṅge ye sphoṭā jāyante kaṇṭakena tānbhindyāt|
sphoṭeṣu visruteṣu prātaḥ prātaḥ pibet pakṣam||164||
malapūmasanaṃ priyaṅguṃ śatapuṣpāṃ cāmbhasā samutkvāthya|
pālāśaṃ vā kṣāraṃ yathābalaṃ phāṇitopetam||165||
yaccānyat kuṣṭhaghnaṃ śvitrāṇāṃ sarvameva tacchastam|
khadirodakasaṃyuktaṃ khadirodakapānagryaṃ vā||166||
samanaḥśilaṃ viḍaṅgaṃ kāsīsaṃ rocanāṃ kanakapuṣpīm|
śvitrāṇāṃ praśamārthaṃ sasaindhavaṃ lepanaṃ dadyāt||167||
kadalīkṣārayutaṃ vā kharāsthi dagdhaṃ gavāṃ rudhirayuktam|
hastimadādhyuṣitaṃ vā mālatyāḥ korakakṣāram||168||
nīlotpalaṃ sakuṣṭhaṃ sasaindhavaṃ hastimūtrapiṣṭaṃ vā|
mūlakabījāvalgujalepaḥ piṣṭo gavāṃ mūtre||169||
kākodumbarikā vā sāvalgujacitrakā gavāṃ mūtre|
piṣṭā manaḥśilā vā saṃyuktā barhipittena||170||
lepaḥ kilāsahantā bījānyāvalgujāni lākṣā ca|
gopittamañjane dve pippalyaḥ kālaloharajaḥ||171||
śuddhyā śoṇitamokṣairvirūkṣaṇairbhakṣaṇaiśca saktūnām|
śvitraṃ kasyacideva praṇaśyati kṣīṇapāpasya||172||
dāruṇaṃ cāruṇaṃ [1] śvitraṃ kilāsaṃ nāmabhistribhiḥ|
vijñeyaṃ trividhaṃ tacca [2] tridoṣaṃ prāyaśaśca tat||173||
doṣe raktāśrite raktaṃ tāmraṃ māṃsasamāśrite|
śvetaṃ medaḥśrite śvitraṃ guru taccottarottaram||174||
yat parasparato'bhinnaṃ bahu yadraktalomavat|
yacca varṣagaṇotpannaṃ tacchvitraṃ naiva sidhyati||175||
araktaloma tanu yat pāṇḍu nāticirotthitam|
madhyāvakāśe cocchūnaṃ śvitraṃ tatsādhyamucyate||176||
vacāṃsyatathyāni kṛtaghnabhāvo nindā surāṇāṃ [1] gurudharṣaṇaṃ ca|
pāpakriyā pūrvakṛtaṃ ca karma hetuḥ kilāsasya virodhi cānnam||177||
tatra ślokāḥ-
heturdravyaṃ liṅgaṃ vividhaṃ ye yeṣu cādhikā doṣāḥ|
kuṣṭheṣu doṣaliṅgaṃ samāsato doṣanirdeśaḥ||178||
sādhyamasādhyaṃ kṛcchraṃ kuṣṭhaṃ kuṣṭhāpahāśca ye yogāḥ|
siddhāḥ kilāsaheturliṅgaṃ gurulāghavaṃ tathā śāntiḥ||179||
iti saṅgrahaḥ praṇīto maharṣiṇā kuṣṭhanāśane'dhyāye|
smṛtibuddhivarghanārthaṃ śiṣyāya hutāśaveśāya||180||
















Chapter -8

athāto rājayakṣmacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
divaukasāṃ kathayatāmṛṣibhirvai śrutā kathā|
kāmavyasanasaṃyuktā paurāṇī śaśinaṃ prati||3||
rohiṇyāmatisaktasya śarīraṃ nānurakṣataḥ|
ājagāmālpatāmindordehaḥ snehaparikṣayāt||4||
duhitṝṇāmasambhogāccheṣāṇāṃ ca prajāpateḥ|
krodho niḥśvāsarūpeṇa mūrtimān niḥsṛto mukhāt||5||
prajāpaterhi duhitṝraṣṭāviṃśatimaṃśumān|
bhāryārthaṃ pratijagrāha na ca sarvāsvavartata||6||
guruṇā tamavadhyātaṃ bhāryāsvasamavartinam|
rajaḥparītamabalaṃ yakṣmā śaśinamāviśat||7||
so'bhibhūto'timahatā gurukrodhena niṣprabhaḥ|
devadevarṣisahito jagāma śaraṇaṃ gurum||8||
atha candramasaḥ śuddhāṃ matiṃ buddhvā prajāpatiḥ|
prasādaṃ kṛtavān somastato'śvibhyāṃ cikitsitaḥ||9||
sa vimuktagrahaścandro virarāja viśeṣataḥ|
ojasā [2] vardhito'śvibhyāṃ śuddhaṃ sattvamavāpa ca||10||
krodho yakṣmā jvaro roga ekārtho duḥkhasañjñakaḥ|
yasmāt sa rājñaḥ prāgāsīdrājayakṣmā tato mataḥ||11||
sa yakṣmā huṅkṛto'śvibhyāṃ mānuṣaṃ lokamāgataḥ|
labdhvā caturvidhaṃ hetuṃ samāviśati mānavān||12||
ayathābalamārambhaṃ vegasandhāraṇaṃ kṣayam|
yakṣmaṇaḥ kāraṇaṃ vidyāccaturthaṃ viṣamāśanam||13||
yuddhādhyayanabhārādhvalaṅghanaplavanādibhiḥ|
patanairabhighātairvā sāhasairvā tathā'paraiḥ||14||
ayathābalamārambhairjantorurasi vikṣate|
vāyuḥ prakupito doṣāvudīryobhau pradhāvati||15||
sa śiraḥsthaḥ śiraḥśūlaṃ karoti galamāśritaḥ|
kaṇṭhoddhvaṃsaṃ ca kāsaṃ ca svarabhedamarocakam||16||
pārśvaśūlaṃ ca pārśvastho varcobhedaṃ gude sthitaḥ|
jṛmbhāṃ jvaraṃ ca sandhistha uraḥsthaścoraso rujam||17||
kṣaṇanādurasaḥ kāsāt kaphaṃ ṣṭhīvet saśoṇitam|
jarjareṇorasā kṛcchramuraḥśūlātipīḍitaḥ||18||
iti sāhasiko yakṣmā rūpairetaiḥ prapadyate|
ekādaśabhirātmajño bhajettasmānna sāhasam||19||
hrīmattvādvā ghṛṇitvādvā bhayādvā vegamāgatam|
vātamūtrapurīṣāṇāṃ nigṛhṇāti yadā naraḥ||20||
tadā vegapratīghātāt kaphapitte samīrayan|
ūrdhvaṃ tiryagadhaścaiva vikārān kurute'nilaḥ||21||
pratiśyāyaṃ ca kāsaṃ ca svarabhedamarocakam|
pārśvaśūlaṃ śiraḥśūlaṃ jvaramaṃsāvamardanam||22||
aṅgamardaṃ muhuśchardiṃ varcobhedaṃ trilakṣaṇam|
rūpāṇyekādaśaitāni yakṣmā yairucyate mahān||23||
īrṣyotkaṇṭhābhayatrāsakrodhaśokātikarśanāt|
ativyavāyānaśanācchukramojaśca hīyate||24||
tataḥ snehakṣayādvāyurvṛddho doṣāvudīrayan|
pratiśyāyaṃ jvaraṃ kāsamaṅgamardaṃ śirorujam||25||
śvāsaṃ viḍbhedamaruciṃ pārśvaśūlaṃ svarakṣayam|
karoti cāṃsasantāpamekādaśagadānimān [1] ||26||
liṅgānyāvedayantyetānyekādaśa mahāgadam|
samprāptaṃ rājayakṣmāṇaṃ kṣayāt prāṇakṣayapradam||27||
vividhānyannapānāni vaiṣamyeṇa samaśnataḥ|
janayantyāmayān ghorānviṣamānmārutādayaḥ||28||
srotāṃsi rudhirādīnāṃ vaiṣamyādviṣamaṃ gatāḥ|
ruddhvā rogāya kalpante puṣyanti ca na dhātavaḥ||29||
pratiśyāyaṃ prasekaṃ ca kāsaṃ chardimarocakam|
jvaramaṃsābhitāpaṃ ca chardanaṃ rudhirasya ca||30||
pārśvaśūlaṃ śiraḥśūlaṃ svarabhedamathāpi ca|
kaphapittānilakṛtaṃ liṅgaṃ vidyādyathākramam||31||
iti vyādhisamūhasya rogarājasya hetujam|
rūpamekādaśavidhaṃ hetuścoktaścaturvidhaḥ||32||
pūrvarūpaṃ pratiśyāyo daurbalyaṃ doṣadarśanam|
adoṣeṣvapi bhāveṣu kāye bībhatsadarśanam||33||
ghṛṇitvamaśnataścāpi balamāṃsaparikṣayaḥ|
strīmadyamāṃsapriyatā priyatā cāvaguṇṭhane||34||
makṣikāghuṇakeśānāṃ tṛṇānāṃ patanāni ca|
prāyo'nnapāne keśānāṃ nakhānāṃ cābhivardhanam||35||
patatribhiḥ pataṅgaiśca śvāpadaiścābhidharṣaṇam|
svapne keśāsthirāśīnāṃ bhasmanaścādhirohaṇam||36||
jalāśayānāṃ śailānāṃ vanānāṃ jyotiṣāmapi|
śuṣyatāṃ kṣīyamāṇānāṃ patatāṃ yacca darśanam||37||
prāgrūpaṃ bahurūpasya tajjñeyaṃ rājayakṣmaṇaḥ|38|
rūpaṃ tvasya yathoddeśaṃ nirdekṣyāmi [1] sabheṣajam||38||
yathāsvenoṣmaṇā pākaṃ śārīrā yānti dhātavaḥ|
srotasā ca yathāsvena dhātuḥ puṣyati dhātutaḥ||39||
srotasāṃ sannirodhācca raktādīnāṃ ca saṅkṣayāt|
dhātūṣmaṇāṃ cāpacayādrājayakṣmā pravartate||40||
tasmin kāle pacatyagniryadannaṃ koṣṭhasaṃśritam|
malībhavati tat prāyaḥ kalpate kiñcidojase||41||
tasmāt purīṣaṃ saṃrakṣyaṃ viśeṣādrājayakṣmiṇaḥ|
sarvadhātukṣayārtasya balaṃ tasya hi viḍbalam||42||
rasaḥ srotaḥsu ruddheṣu svasthānastho vidahyate [2] |
sa ūrdhvaṃ kāsavegena bahurūpaḥ pravartate||43||
jāyante vyādhayaścātaḥ ṣaḍekādaśa vā punaḥ|
yeṣāṃ saṅghātayogena rājayakṣmeti kathyate||44||
kāsoṃ'satāpo vaisvaryaṃ jvaraḥ pārśvaśirorujā|
chardanaṃ raktakaphayoḥ śvāsavarcogado'ruciḥ||45||
rūpāṇyekādaśaitāni yakṣmaṇaḥ ṣaḍimāni vā|
kāso jvaraḥ pārśvaśūlaṃ svaravarcogado'ruciḥ||46||
sarvairardhaistribhirvā'pi liṅgairmāṃsabalakṣaye|
yukto varjyaścikitsyastu sarvarūpo'pyato'nyathā||47||
ghrāṇamūle sthitaḥ śleṣmā rudhiraṃ pittameva vā|
mārutādhmātaśiraso mārutaṃ śyāyate prati||48||
pratiśyāyastato ghoro jāyate dehakarśanaḥ|
tasya rūpaṃ śiraḥśūlaṃ gauravaṃ ghrāṇaviplavaḥ||49||
jvaraḥ kāsaḥ kaphotkleśaḥ svarabhedo'ruciḥ klamaḥ|
indriyāṇāmasāmarthyaṃ yakṣmā cātaḥ [1] prajāyate||50||
picchilaṃ bahalaṃ visraṃ haritaṃ śvetapītakam|
kāsamāno rasaṃ yakṣmī niṣṭhīvati [1] kaphānugam||51||
aṃsapārśvābhitāpaśca santāpaḥ karapādayoḥ|
jvaraḥ sarvāṅgagaśceti lakṣaṇaṃ rājayakṣmaṇaḥ||52||
vātātpittātkaphādraktāt kāsavegāt sapīnasāt|
svarabhedo bhavedvātādrūkṣaḥ kṣāmaścalaḥ svaraḥ||53||
tālukaṇṭhapariploṣaḥ pittādvaktumasūyate|
kaphādbhedo vibaddhaśca svaraḥ khurakhurāyate ||54||
sanno raktavibaddhatvāt svaraḥ kṛcchrāt pravartate|
kāsātivegāt kaṣaṇaḥ pīnasātkaphavātikaḥ||55||
pārśvaśūlaṃ tvaniyataṃ saṅkocāyāmalakṣaṇam|
śiraḥśūlaṃ sasantāpaṃ yakṣmiṇaḥ syātsagauravam||56||
abhisanne śarīre tu yakṣmiṇo viṣamāśanāt|
kaṇṭhātpravartate raktaṃ śleṣmā cotkliṣṭasañcitaḥ||57||
raktaṃ vibaddhamārgatvānmāṃsādīnnānupadyate |
āmāśayasthamutkliṣṭaṃ bahutvāt kaṇṭhameti ca||58||
vātaśleṣmavibaddhatvādurasaḥ śvāsamṛcchati|
doṣairupahate cāgnau sapicchamatisāryate||59||
pṛthagdoṣaiḥ samastairvā jihvāhṛdayasaṃśritaiḥ|
jāyate'rucirāhāre dviṣṭairarthaiśca mānasaiḥ||60||
kaṣāyatiktamadhurairvidyānmukharasaiḥ kramāt|
vātādyairaruciṃ jātāṃ mānasīṃ doṣadarśanāt||61||
arocakāt kāsavegāddoṣotkleśādbhayādapi|
chardiryā sā vikārāṇāmanyeṣāmapyupadravaḥ||62||
sarvastridoṣajo yakṣmā doṣāṇāṃ tu balābalam|
parīkṣyāvasthikaṃ vaidyaḥ śoṣiṇaṃ samupācaret||63||
pratiśyāye śiraḥśūle kāse śvāse svarakṣaye|
pārśvaśūle ca vividhāḥ kriyāḥ sādhāraṇīḥ śṛṇu||64||
pīnase svedamabhyaṅgaṃ dhūmamālepanāni ca|
pariṣekāvagāhāṃśca yāvakaṃ [1] vāṭyameva ca||65||
lavaṇāmlakaṭūṣṇāṃśca rasān snehopabṛṃhitān|
lāvatittiridakṣāṇāṃ vartakānāṃ ca kalpayet||66||
sapippalīkaṃ sayavaṃ sakulatthaṃ sanāgaram|
dāḍimāmalakopetaṃ snigdhamājaṃ rasaṃ pibet||67||
tena ṣaḍvinivartante vikārāḥ pīnasādayaḥ|
mūlakānāṃ kulatthānāṃ yūṣairvā sūpakalpitaiḥ [2] ||68||
yavagodhūmaśālyannairyathāsātmyamupācaret|
pibetprasādaṃ vāruṇyā jalaṃ vā pāñcamūlikam||69||
dhānyanāgarasiddhaṃ vā tāmalakyā'thavā śṛtam|
parṇinībhiścatasṛbhistena cānnāni kalpayet||70||
kṛśarotkārikāmāṣakulatthayavapāyasaiḥ|
saṅkarasvedavidhinā kaṇṭhaṃ pārśvamuraḥ śiraḥ||71||
svedayet patrabhaṅgeṇa śiraśca pariṣecayet|
balāguḍūcīmadhukaśṛtairvā vāribhiḥ sukhaiḥ||72||
bastamatsyaśirobhirvā nāḍīsvedaṃ prayojayet|
kaṇṭhe śirasi pārśve ca payobhirvā savātikaiḥ||73||
audakānūpamāṃsāni salilaṃ pāñcamūlikam|
sasnehamāranālaṃ vā nāḍīsvede prayojayet||74||
jīvantyāḥ śatapuṣpāyā balāyā madhukasya ca|
vacāyā veśavārasya vidāryā mūlakasya ca||75||
audakānūpamāṃsānāmupanāhāḥ susaṃskṛtāḥ|
śasyante sacatuḥsnehāḥ śiraḥpārśvāṃsaśūlinām||76||
śatapuṣpā samadhukaṃ kuṣṭhaṃ tagaracandane|
ālepanaṃ syāt saghṛtaṃ śiraḥpārśvāṃsaśūlanut||77||
balā rāsnā tilāḥ sarpirmadhukaṃ nīlamutpalam|
palaṅkaṣā devadāru candanaṃ keśaraṃ ghṛtam||78||
vīrā balā vidārī ca kṛṣṇagandhā punarnavā|
śatāvarī payasyā ca kattṛṇaṃ madhukaṃ ghṛtam||79||
catvāra ete ślokārdhaiḥ pradehāḥ parikīrtitāḥ|
śastāḥ saṃsṛṣṭadoṣāṇāṃ śiraḥpārśvāṃsaśūlinām||80||
nāvanaṃ dhūmapānāni snehāścauttarabhaktikāḥ|
tailānyabhyaṅgayogīni [1] bastikarma tathā param||81||
śṛṅgālābujalaukobhiḥ praduṣṭaṃ vyadhanena vā|
śiraḥpārśvāṃsaśūleṣu rudhiraṃ tasya nirharet||82||
pradehaḥ saghṛtaśceṣṭaḥ padmakośīracandanaiḥ|
dūrvāmadhukamañjiṣṭhākeśarairvā ghṛtāplutaiḥ||83||
prapauṇḍarīkanirguṇḍīpadmakeśaramutpalam [2] |
kaśerukāḥ payasyā ca sasarpiṣkaṃ pralepanam||84||
candanādyena tailena śatadhautena sarpiṣā|
abhyaṅgaḥ, payasā sekaḥ śastaśca madhukāmbunā||85||
māhendreṇa suśītena candanādiśṛtena vā|
pariṣekaḥ prayoktavya iti saṃśamanī kriyā||86||
doṣādhikānāṃ vamanaṃ śasyate savirecanam|
snehasvedopapannānāṃ sasnehaṃ yanna karśanam||87||
śoṣī muñcati gātrāṇi purīṣasraṃsanādapi|
abalāpekṣiṇīṃ mātrāṃ kiṃ punaryo viricyate||88||
yogān saṃśuddhakoṣṭhānāṃ kāse śvāse svarakṣaye|
śiraḥpārśvāṃsaśūleṣu siddhānetānprayojayet||89||
balāvidārigandhādyairvidāryā [1] madhukena vā|
siddhaṃ salavaṇaṃ sarpirnasyaṃ syātsvaryamuttamam||90||
prapauṇḍarīkaṃ madhukaṃ pippalī bṛhatī balā|
kṣīraṃ [2] sarpiśca tatsiddhaṃ svaryaṃ syānnāvanaṃ param||91||
śiraḥpārśvāṃsaśūlaghnaṃ kāsaśvāsanibarhaṇam|
prayujyamānaṃ bahuśo ghṛtaṃ cauttarabhaktikam||92||
daśamūlena payasā siddhaṃ māṃsarasena ca|
balāgarbhaṃ ghṛtaṃ sadyo rogānetān prabādhate||93||
bhaktasyopari madhye vā yathāgnyabhyavacāritam|
rāsnāghṛtaṃ vā sakṣīraṃ sakṣīraṃ vā balāghṛtam||94||
lehān kāsāpahān svaryāñ śvāsahikkānibarhaṇān|
śiraḥpārśvāṃsaśūlaghnān snehāṃścātaḥ paraṃ śṛṇu||95||
ghṛtaṃ kharjūramṛdvīkāśarkarākṣaudrasaṃyutam [3] |
sapippalīkaṃ vaisvaryakāsaśvāsajvarāpaham||96||
daśamūlaśṛtāt kṣīrāt sarpiryadudiyānnavam|
sapippalīkaṃ sakṣaudraṃ tat paraṃ svarabodhanam||97||
śiraḥpārśvāṃsaśūlaghnaṃ kāsaśvāsajvarāpaham|
pañcabhiḥ pañcamūlairvā śṛtādyadudiyādghṛtam||98||
pañcānāṃ pañcamūlānāṃ rase kṣīracaturguṇe|
siddhaṃ sarpirjayatyetadyakṣmaṇaḥ saptakaṃ balam||99||
kharjūraṃ pippalī drākṣā pathyā śṛṅgī durālabhā|
triphalā pippalī mustaṃ śṛṅgāṭaguḍaśarkarāḥ||100||
vīrā śaṭī puṣkarākhyaṃ surasaḥ śarkarā guḍaḥ|
nāgaraṃ citrako lājāḥ pippalyāmalakaṃ guḍaḥ||101||
ślokārdhairvihitānetāṃllihyānnā madhusarpiṣā|
kāsaśvāsāpahānsvaryānpārśvaśūlāpahāṃstathā||102||
sitopalāṃ tugākṣīrīṃ pippalīṃ bahulāṃ tvacam|
antyādūrdhvaṃ dviguṇitaṃ lehayenmadhusarpiṣā||103||
cūrṇitaṃ prāśayedvā tacchvāsakāsakaphāturam [1] |
suptajihvārocakinamalpāgniṃ pārśvaśūlinam||104||
hastapādāṅgadāheṣu jvare rakte tathordhvage|
vāsāghṛtaṃ śatāvaryā siddhaṃ vā paramaṃ hitam||105||
durālabhāṃ śvadaṃṣṭrāṃ ca catasraḥ parṇinīrbalām|
bhāgānpalonmitān kṛtvā palaṃ parpaṭakasya ca||106||
paceddaśaguṇe toye daśabhāgāvaśeṣite|
rase supūte dravyāṇāmeṣāṃ kalkān samāvapet||107||
śaṭyāḥ puṣkaramūlasya pippalītrāyamāṇayoḥ|
tāmalakyāḥ kirātānāṃ tiktasya kuṭajasya ca||108||
phalānāṃ sārivāyāśca supiṣṭān karṣasammitān|
tatastena ghṛtaprasthaṃ kṣīradviguṇitaṃ pacet||109||
jvaraṃ dāhaṃ bhramaṃ kāsamaṃsapārśvaśirorujam|
tṛṣṇāṃ chardimatīsārametat sarpirvyapohati||110||
jīvantīṃ madhukaṃ drākṣāṃ phalāni kuṭajasya ca|
śaṭīṃ puṣkaramūlaṃ ca vyāghrīṃ gokṣurakaṃ balām||111||
nīlotpalaṃ tāmalakīṃ trāyamāṇāṃ durālabhām|
pippalīṃ ca samaṃ piṣṭvā ghṛtaṃ vaidyo vipācayet||112||
etadvyādhisamūhasya rogeśasya samutthitam|
rūpamekādaśavidhaṃ sarpiragryaṃ vyapohati||113||
balāṃ sthirāṃ pṛśniparṇīṃ bṛhatīṃ sanidigdhikām|
sādhayitvā rase tasminpayo gavyaṃ sanāgaram||114||
drākṣākharjūrasarpirbhiḥ pippalyā ca śṛtaṃ saha|
sakṣaudraṃ jvarakāsaghnaṃ svaryaṃ caitat prayojayet||115||
ājasya payasaścaivaṃ prayogo jāṅgalā rasāḥ|
yūṣārthe caṇakā mudgā makuṣṭhāścopakalpitāḥ||116||
jvarāṇāṃ śamanīyo yaḥ pūrvamuktaḥ kriyāvidhiḥ|
yakṣmiṇāṃ jvaradāheṣu sasarpiṣkaḥ praśasyate||117||
kaphapraseke balavāñ ślaiṣmikaśchardayennaraḥ|
payasā phalayuktena mādhukena [1] rasena vā||118||
sarpiṣmatyā yavāgvā vā vamanīyopasiddhayā|
vānto'nnakāle laghvannamādadīta sadīpanam||119||
yavagodhūmamādhvīkasidhvariṣṭasurāsavān|
jāṅgalāni ca śūlyāni sevamānaḥ kaphaṃ jayet||120||
śleṣmaṇo'tiprasekena vāyuḥ śleṣmāṇamasyati|
kaphaprasekaṃ taṃ vidvān snigdhoṣṇenaiva nirjayet||121||
kriyā kaphapraseke yā vamyāṃ saiva praśasyate|
hṛdyāni cānnapānāni vātaghnāni laghūni ca||122||
prāyeṇopahatāgnitvāt sapicchamatisāryate|
prāpnoti cāsyavairasyaṃ na cānnamabhinandati||123||
tasyāgnidīpanān yogānatīsāranibarhaṇān|
vaktraśuddhikarān kuryādarucipratibādhakān||124||
sanāgarānindrayavān pāyayettaṇḍulāmbunā|
siddhāṃ yavāgūṃ jīrṇe ca cāṅgerītakradāḍimaiḥ||125||
pāṭhā bilvaṃ yamānī ca pātavyaṃ takrasaṃyutam|
durālabhā śṛṅgaveraṃ pāṭhā ca surayā saha||126||
jambvāmramadhyaṃ bilvaṃ ca sakapitthaṃ sanāgaram|
peyāmaṇḍena pātavyamatīsāranivṛttaye||127||
etāneva ca yogāṃstrīn pāṭhādīn kārayet khaḍān|
sasūpyadhānyānsasnehān [2] sāmlānsaṅgrahaṇān param||128||
vetasārjunajambūnāṃ mṛṇālīkṛṣṇagandhayoḥ|
śrīparṇyā madayantyāśca yūthikāyāśca pallavān||129||
mātuluṅgasya dhātakyā dāḍimasya ca kārayet|
snehāmlalavaṇopetān khaḍān sāṅgrāhikān param||130||
cāṅgeryāścukrikāyāśca dugdhikāyāśca kārayet|
khaḍāndadhisaropetān sasarpiṣkānsadāḍimān||131||
māṃsānāṃ laghupākānāṃ rasāḥ sāṅgrāhikairyutāḥ|
vyañjanārthaṃ praśasyante bhojyārthaṃ raktaśālayaḥ||132||
sthirādipañcamūlena pāne śastaṃ śṛtaṃ jalam|
takraṃ surā sacukrīkā dāḍimasyāthavā rasaḥ||133||
ityuktaṃ bhinnaśakṛtāṃ dīpanaṃ grāhi bheṣajam|134|
paraṃ mukhasya vairasyanāśanaṃ rocanaṃ śṛṇu [3] ||134||
dvau kālau dantapavanaṃ bhakṣayenmukhadhāvanam|
tadvat prakṣālayedāsyaṃ dhārayet kavalagrahān||135||
pibeddhūmaṃ tato mṛṣṭamadyāddīpanapācanam|
bheṣajaṃ pānamannaṃ ca hitamiṣṭopakalpitam||136||
tvaṅmustamelā dhānyāni mustamāmalakaṃ tvacam|
dārvītvaco yavānī ca tejohvā pippalī tathā||137||
yavānī tintiḍīkaṃ ca pañcaite mukhadhāvanāḥ|
ślokapādeṣvabhihitā rocanā mukhaśodhanāḥ||138||
guṭikāṃ dhārayedāsye cūrṇairvā śodhayenmukham|
eṣāmāloḍitānāṃ vā dhārayet kavalagrahān||139||
surāmādhvīkasīdhūnāṃ tailasya madhusarpiṣoḥ|
kavalān dhārayediṣṭān kṣīrasyekṣurasasya ca||140||
yavānīṃ tintiḍīkaṃ ca nāgaraṃ sāmlavetasam|
dāḍimaṃ badaraṃ cāmlaṃ kārṣikaṃ copakalpayet||141||
dhānyasauvarcalājājīvarāṅgaṃ cārdhakārṣikam|
pippalīnāṃ śataṃ caikaṃ dve śate maricasya ca||142||
śarkarāyāśca catvāri palānyekatra cūrṇayet|
jihvāviśodhanaṃ hṛdyaṃ taccūrṇaṃ bhaktarocanam||143||
hṛtplīhapārśvaśūlaghnaṃ vibandhānāhanāśanam|
kāsaśvāsaharaṃ grāhi grahaṇyarśovikāranut||144||
iti yavānīṣāḍavam
tālīśapatraṃ maricaṃ nāgaraṃ pippalī śubhā|
yathottaraṃ bhāgavṛddhyā tvagele cārdhabhāgike||145||
pippalyaṣṭaguṇā cātra pradeyā sitaśarkarā|
kāsaśvāsāruciharaṃ taccūrṇaṃ dīpanaṃ param||146||
hṛtpāṇḍugrahaṇīdoṣaśoṣaplīhajvarāpaham|
vamyatīsāraśūlaghnaṃ mūḍhavātānulomanam||147||
kalpayedguṭikāṃ caitaccūrṇaṃ paktvā sitopalām|
guṭikā hyagnisaṃyogāccūrṇāllaghutarāḥ smṛtāḥ||148||
iti tālīśādyaṃ cūrṇaṃ guṭikāśca
śuṣyatāṃ kṣīṇamāṃsānāṃ kalpitāni vidhānavit|
dadyānmāṃsādamāṃsāni bṛṃhaṇāni viśeṣataḥ||149||
śoṣiṇe bārhiṇaṃ dadyādbarhiśabdena cāparān|
gṛdhrānulūkāṃścāṣāṃśca vidhivat sūpakalpitān||150||
kākāṃstittiriśabdena varmiśabdena coragān|
bhṛṣṭān matsyāntraśabdena dadyādgaṇḍūpadānapi||151||
lopākān sthūlanakulān biḍālāṃścopakalpitān|
śṛgālaśāvāṃśca bhiṣak śaśaśabdena dāpayet||152||
siṃhānṛkṣāṃstarakṣūṃśca vyāghrānevaṃvidhāṃstathā|
māṃsādān mṛgaśabdena dadyānmāṃsābhivṛddhaye||153||
gajakhaḍgituraṅgāṇāṃ veśavārīkṛtaṃ bhiṣak|
dadyānmahiṣaśabdena māṃsaṃ māṃsābhivṛddhaye||154||
māṃsenopacitāṅgānāṃ māṃsaṃ māṃsakaraṃ param|
tīkṣṇoṣṇalāghavācchastaṃ viśeṣānmṛgapakṣiṇām||155||
māṃsāni yānyanabhyāsādaniṣṭāni prayojayet|
teṣūpadhā, sukhaṃ bhoktuṃ tathā śakyāni tāni hi||156||
jānañjugupsannaivādyājjagdhaṃ vā punarullikhet|
tasmācchadmopasiddhāni māṃsānyetāni dāpayet||157||
barhitittiridakṣāṇāṃ haṃsānāṃ śūkaroṣṭrayoḥ|
kharagomahiṣāṇāṃ ca māṃsaṃ māṃsakaraṃ param||158||
yoniraṣṭavidhā coktā māṃsānāmannapānike|
tāṃ parīkṣya bhiṣagvidvān dadyānmāṃsāni śoṣiṇe||159||
prasahā bhūśayānūpavārijā vāricāriṇaḥ|
āhārārthaṃ pradātavyā mātrayā vātaśoṣiṇe||160||
pratudā viṣkirāścaiva dhanvajāśca mṛgadvijāḥ|
kaphapittaparītānāṃ prayojyāḥ śoṣarogiṇām||161||
vidhivatsūpasiddhāni manojñāni mṛdūni ca|
rasavanti sugandhīni māṃsānyetāni bhakṣayet||162||
māṃsamevāśnataḥ śoṣo mādhvīkaṃ pibato'pi ca|
niyatānalpacittasya ciraṃ kāye na tiṣṭhati||163||
vāruṇīmaṇḍanityasya bahirmārjanasevinaḥ|
avidhāritavegasya yakṣmā na labhate'ntaram||164||
prasannāṃ vāruṇīṃ sīdhumariṣṭānāsavānmadhu|
yathārhamanupānārthaṃ pibenmāṃsāni bhakṣayan||165||
madyaṃ taikṣṇyauṣṇyavaiśadyasūkṣmatvāt srotasāṃ mukham|
pramathya vivṛṇotyāśu tanmokṣāt sapta dhātavaḥ||166||
puṣyanti dhātupoṣācca śīghraṃ śoṣaḥ praśāmyati|
māṃsādamāṃsasvarase siddhaṃ sarpiḥ prayojayet||167||
sakṣaudraṃ, payasā siddhaṃ sarpirdaśaguṇena vā|
siddhaṃ madhurakairdravyairdaśamūlakaṣāyakaiḥ||168||
kṣīramāṃsarasopetairghṛtaṃ śoṣaharaṃ param|
pippalīpippalīmūlacavyacitrakanāgaraiḥ||169||
sayāvaśūkaiḥ sakṣīraiḥ srotasāṃ śodhanaṃ ghṛtam|
rāsnābalāgokṣurakasthirāvarṣābhusādhitam||170||
jīvantīpippalīgarbhaṃ sakṣīraṃ śoṣanudghṛtam|
yavāgvā vā pibenmātrāṃ lihyādvā madhunā saha||171||
siddhānāṃ sarpiṣāmeṣāmadyādannena vā saha|
śuṣyatāmeṣa nirdiṣṭo vidhirābhyavahārikaḥ||172||
bahiḥsparśanamāśritya vakṣyate'taḥ paraṃ vidhiḥ|
snehakṣīrāmbukoṣṭheṣu svabhyaktamavagāhayet||173||
srotovibandhamokṣārthaṃ balapuṣṭyarthameva ca|
uttīrṇaṃ miśrakaiḥsnehaiḥ punarāktaiḥ sukhaiḥ karaiḥ||174||
mṛdnīyāt sukhamāsīnaṃ sukhaṃ cotsādayennaram|
jīvantīṃ śatavīryāṃ ca vikasāṃ sapunarnavām||175||
aśvagandhāmapāmārgaṃ tarkārīṃ madhukaṃ balām|
vidārīṃ sarṣapaṃ kuṣṭhaṃ taṇḍulānatasīphalam||176||
māṣāṃstilāṃśca kiṇvaṃ ca sarvamekatra cūrṇayet|
yavacūrṇatriguṇitaṃ dadhnā yuktaṃ samākṣikam||177||
etadutsādanaṃ kāryaṃ puṣṭivarṇabalapradam|
gaurasarṣapakalkena kalkaiścāpi sugandhibhiḥ||178||
snāyādṛtusukhaistoyairjīvanīyauṣadhaiḥ śṛtaiḥ|179|
gandhaiḥ samālyairvāsobhirbhūṣaṇaiśca vibhūṣitaḥ||179||
spṛśyān saṃspṛśya sampūjya devatāḥ sabhiṣagdvijāḥ|
iṣṭavarṇarasasparśagandhavat pānabhojanam||180||
iṣṭamiṣṭairupahitaṃ sukhamadyāt [1] sukhapradam|
samātītāni dhānyāni kalpanīyāni śuṣyatām||181||
laghūnyahīnavīryāṇi svādūni gandhavanti ca|
yāni praharṣakārīṇi tāni pathyatamāni hi||182||
yaccopadekṣyate pathyaṃ [2] kṣatakṣīṇacikitsite|
yakṣmiṇastat prayoktavyaṃ balamāṃsābhivṛddhaye||183||
abhyaṅgotsādanaiścaiva vāsobhirahataiḥ priyaiḥ|
yathartuvihitaiḥ snānairavagāhairvimārjanaiḥ||184||
bastibhiḥ kṣīrasarpirbhirmāṃsairmāṃsarasaudanaiḥ|
iṣṭairmadyairmanojñānāṃ gandhānāmupasevanaiḥ||185||
suhṛdāṃ ramaṇīyānāṃ pramadānāṃ ca darśanaiḥ|
gītavāditraśabdaiśca priyaśrutibhireva ca||186||
harṣaṇāśvāsanairnityaṃ gurūṇāṃ samupāsanaiḥ|
brahmacaryeṇa dānena tapasā devatārcanaiḥ||187||
satyenācārayogena maṅgalyairapyahiṃsayā|
vaidyaviprārcanāccaiva rogarājo nivartate||188||
yayā prayuktayā ceṣṭyā rājayakṣmā purā jitaḥ|
tāṃ vedavihitāmiṣṭimārogyārthī prayojayet||189||
tatra ślokau-
prāgutpattirnimittāni prāgrūpaṃ rūpasaṅgrahaḥ|
samāsād vyāsataścoktaṃ bheṣajaṃ rājayakṣmaṇaḥ||190||
nāmaheturasādhyatvaṃ sādhyatvaṃ kṛcchrasādhyatā|
ityuktaḥ saṅgrahaḥ kṛtsno rājayakṣmacikitsite||191||












hapter- 9
athāta unmādacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
smṛtijñānataponivāsaḥ punarvasuḥ prāṇabhṛtāṃ śaraṇyaḥ|
unmādahetvākṛtibheṣajāni kāle'gniveśāya śaśaṃsa pṛṣṭaḥ||3||
viruddhaduṣṭāśucibhojanāni pradharṣaṇaṃ devagurudvijānām|
unmādaheturbhayaharṣapūrvo mano'bhighāto viṣamāśca ceṣṭāḥ||4||
tairalpasattvasya malāḥ praduṣṭā buddhernivāsaṃ hṛdayaṃ pradūṣya|
srotāṃsyadhiṣṭhāya manovahāni pramohayantyāśu narasya cetaḥ||5||

dhīvibhramaḥ sattvapariplavaśca paryākulā dṛṣṭiradhīratā ca|
abaddhavāktvaṃ hṛdayaṃ ca śūnyaṃ sāmānyamunmādagadasya liṅgam||6||
sa mūḍhacetā na sukhaṃ na duḥkhaṃ nācāradharmau kuta eva śāntim|
vindatyapāstasmṛtibuddhisañjño bhramatyayaṃ ceta itastataśca||7||
samudbhramaṃ buddhimanaḥsmṛtīnāmunmādamāgantunijotthamāhuḥ|
tasyodbhavaṃ pañcavidhaṃ pṛthak tu vakṣyāmi liṅgāni cikitsitaṃ ca||8||
rūkṣālpaśītānnavirekadhātukṣayopavāsairanilo'tivṛddhaḥ|
cintādijuṣṭaṃ hṛdayaṃ pradūṣya buddhiṃ smṛtiṃ cāpyupahanti śīghram||9||
asthānahāsasmitanṛtyagītavāgaṅgavikṣepaṇarodanāni|
pāruṣyakārśyāruṇavarṇatāśca jīrṇe balaṃ cānilajasya rūpam||10||
ajīrṇakaṭvamlavidāhyaśītairbhojyaiścitaṃ pittamudīrṇavegam|
unmādamatyugramanātmakasya hṛdi śritaṃ pūrvavadāśu kuryāt||11||
amarṣasaṃrambhavinagnabhāvāḥ santarjanātidravaṇauṣṇyaroṣāḥ |
pracchāyaśītānnajalābhilāṣāḥ pītā ca bhāḥ pittakṛtasya liṅgam||12||
sampūraṇairmandaviceṣṭitasya soṣmā kapho marmaṇi sampravṛddhaḥ|
buddhiṃ smṛtiṃ cāpyupahatya cittaṃ pramohayan sañjanayedvikāram||13||
vākceṣṭitaṃ mandamarocakaśca nārīviviktapriyatā'tinidrā|
chardiśca lālā ca balaṃ ca bhuṅkte nakhādiśauklyaṃ ca kaphātmakasya||14||
yaḥ sannipātaprabhavo'tighoraḥ sarvaiḥ samastaiḥ sa ca hetubhiḥ syāt|
sarvāṇi rūpāṇi bibharti tādṛgvirudghabhaiṣajyavidhirvivarjyaḥ||15||
devarṣigandharvapiśācayakṣarakṣaḥpitṝṇāmabhidharṣaṇāni|
āgantuheturniyamavratādi mithyākṛtaṃ karma ca pūrvadehe||16||
amartyavāgvikramavīryaceṣṭo jñānādivijñānabalādibhiryaḥ|
unmādakālo'niyataśca yasya bhūtotthamunmādamudāharettam||17||
adūṣayantaḥ puruṣasya dehaṃ devādayaḥ svaistu guṇaprabhāvaiḥ|
viśantyadṛśyāstarasā yathaiva cchāyātapau darpaṇasūryakāntau||18||
āghātakālo hi sa pūrvarūpaḥ prokto nidāne'tha surādibhiśca|
unmādarūpāṇi pṛthaṅnibodha kālaṃ ca gamyān puruṣāṃśca teṣām||19||
tadyathā-
saumyadṛṣṭiṃ gambhīramadhṛṣyamakopanamasvapnabhojanābhilāṣiṇamalpasvedamūtrapurīṣavātaṃ śubhagandhaṃphullapadmavadanamiti devonmattaṃ vidyāt;
guruvṛddhasiddharṣīṇāmabhiśāpābhicārābhidhyānānurūpaceṣṭāhāravyāhāraṃ tairunmattaṃvidyāt;
aprasannadṛṣṭimapaśyantaṃ nidrāluṃ pratihatavācamanannābhilāṣamarocakāvipākaparītaṃ ca pitṛbhirunmattaṃ vidyāt;
 (caṇḍaṃ sāhasikaṃ tīkṣṇaṃ gambhīramadhṛṣyaṃ)
mukhavādyanṛtyagītānnapānasnānamālyadhūpagandharatiṃ raktavastrabalikarmahāsyakathānuyogapriyaṃśubhagandhaṃ ca gandharvonmattaṃ vidyāt;
asakṛtsvapnarodanahāsyaṃ nṛtyagītavādyapāṭhakathānnapānasnānamālyadhūpagandharatiṃraktaviplutākṣaṃ dvijātivaidyaparivādinaṃ rahasyabhāṣiṇaṃ ca yakṣonmattaṃ vidyāt;
naṣṭanidramannapānadveṣiṇamanāhāramapyatibalinaṃ śastraśoṇitamāṃsaraktamālyābhilāṣiṇaṃ santarjakaṃ ca rākṣasonmattaṃ vidyāt;
prahāsanṛtyapradhānaṃ devavipravaidyadveṣāvajñābhiḥ stutivedamantraśāstrodāharaṇaiḥ kāṣṭhādibhirātmapīḍanena ca brahmarākṣasonmattaṃvidyāt;
asvasthacittaṃ sthānamalabhamānaṃ nṛtyagītahāsinaṃ baddhābaddhapralāpinaṃsaṅkarakūṭamalinarathyācelatṛṇāśmakāṣṭhādhirohaṇaratiṃ bhinnarūkṣasvaraṃ nagnaṃ vidhāvantaṃ naikatra tiṣṭhantaṃ duḥkhānyāvedayantaṃnaṣṭasmṛtiṃ ca piśāconmattaṃ vidyāt||20||
tatra caukṣācāraṃ tapaḥsvādhyāyakovidaṃ naraṃ prāyaḥ śuklapratipadi trayodaśyāṃ ca chidramavekṣyābhidharṣayanti devāḥ,snānaśuciviviktasevinaṃ dharmaśāstraśrutivākyakuśalaṃ prāyaḥ ṣaṣṭhyāṃ navamyāṃ carṣayaḥ, mātṛpitṛguruvṛddhasiddhācāryopasevinaṃ prāyodaśamyāmamāvasyāyāṃ ca pitaraḥ, gandharvāḥ stutigītavāditraratiṃ paradāragandhamālyapriyaṃ caukṣācāraṃ prāyo dvādaśyāṃ caturdaśyāṃ ca,sattvabalarūpagarvaśauryayuktaṃ mālyānulepanahāsyapriyamativākkaraṇaṃ prāyaḥ śuklaikādaśyāṃ saptamyāṃ ca yakṣāḥ,svādhyāyataponiyamopavāsabrahmacaryadevayatigurupūjā'ratiṃ bhraṣṭaśaucaṃ brāhmaṇamabrāhmaṇaṃ vā brāhmṇavādinaṃ śūramāninaṃdevāgārasalilakrīḍanaratiṃ prāyaḥ śuklapañcamyāṃ pūrṇacandradarśane ca brahmarākṣasāḥ, rakṣaḥpiśācāstu hīnasattvaṃ piśunaṃ straiṇaṃ lubdhaṃśaṭhaṃ prāyo dvitīyātṛtīyāṣṭamīṣu; ityaparisaṅkhyeyānāṃ grahāṇāmāviṣkṛtatamā hyaṣṭāvete vyākhyātāḥ||21||
sarveṣvapi tu khalveṣu yo hastāvudyamya roṣasaṃrambhānniḥśaṅkamanyeṣvātmani vā nipātayet sa hyasādhyo jñeyaḥ; tathā yaḥ sāśrunetromeḍhrapravṛttaraktaḥ kṣatajihvaḥ prasrutanāsikaśchidyamānacarmā'pratihanyamānavāṇiḥ satataṃ vikūjan durvarṇastṛṣārtaḥ pūtigandhaśca sahiṃsārthinonmatto jñeyaḥ; taṃ parivarjayet||22||
ratyarcanākāmonmādinau tu bhiṣagabhiprāyācārābhyāṃ buddhvā tadaṅgopahārabalimiśreṇa|
mantrabhaiṣajyavidhinopakramet||23||
tatra dvayorapi nijāgantunimittayorunmādayoḥ
samāsavistarābhyāṃ bheṣajavidhimanuvyākhyāsyāmaḥ||24||
unmāde vātaje pūrvaṃ snehapānaṃ viśeṣavit|
kuryādāvṛtamārge tu sasnehaṃ mṛdu śodhanam||25||
kaphapittodbhave'pyādau vamanaṃ savirecanam|
snigdhasvinnasya kartavyaṃ śuddhe saṃsarjanakramaḥ||26||
nirūhaṃ snehabastiṃ ca śirasaśca virecanam|
tataḥ kuryādyathādoṣaṃ teṣāṃ bhūyastvamācaret||27||
hṛdindriyaśiraḥkoṣṭhe saṃśuddhe vamanādibhiḥ|
manaḥprasādamāpnoti smṛtiṃ sañjñāṃ ca vindati||28||
śuddhasyācāravibhraṃśe tīkṣṇaṃ nāvanamañjanam|
tāḍanaṃ ca manobuddhidehasaṃvejanaṃ hitam||29||
yaḥ sakto'vinaye paṭṭaiḥ saṃyamya sudṛḍhaiḥ sukhaiḥ|
apetalohakāṣṭhādye saṃrodhyaśca tamogṛhe||30||
tarjanaṃ trāsanaṃ dānaṃ harṣaṇaṃ sāntvanaṃ bhayam|
vismayo vismṛterhetornayanti prakṛtiṃ manaḥ||31||
pradehotsādanābhyaṅgadhūmāḥ pānaṃ ca sarpiṣaḥ|
prayoktavyaṃ manobuddhismṛtisañjñāprabodhanam||32||
sarpiḥpānādirāgantormantrādiśceṣyate vidhiḥ|33|
ataḥ siddhatamānyogāñchṛṇūnmādavināśanān||33||
hiṅgusauvarcalavyoṣairdvipalāṃśairghṛtāḍhakam|
caturguṇe gavāṃ mūtre siddhamunmādanāśanam||34||
viśālā triphalā kauntī devadārvelavālukam|
sthirā nataṃ rajanyau dve sārive dve priyaṅgukā||35||
nīlotpalailāmañjiṣṭhādantīdāḍimakeśaram|
tālīśapatraṃ bṛhatī mālatyāḥ kusumaṃ navam||36||
viḍaṅgaṃ pṛśniparṇī ca kuṣṭhaṃ candanapadmakau|
aṣṭāviṃśatibhiḥ kalkairetairakṣasamanvitaiḥ||37||
caturguṇe jale samyagghṛtaprasthaṃ vipācayet|
apasmāre jvare kāse śoṣe mande'nale kṣaye||38||
vātarakte pratiśyāye tṛtīyakacaturthake|
chardyarśomūtrakṛcchreṣu visarpopahateṣu ca||39||
kaṇḍūpāṇḍvāmayonmādaviṣamehagadeṣu ca|
bhūtopahatacittānāṃ gadgadānāmacesām||40||
śastaṃ strīṇāṃ ca vandhyānāṃ dhanyamāyurbalapradam|
alakṣmīpāparakṣoghnaṃ sarvagrahavināśanam||41||
kalyāṇakamidaṃ sarpiḥ śreṣṭhaṃ puṃsavaneṣu caiti kalyāṇakaṃ ghṛtam
ebhya eva sthirādīni jale paktvaikaviṃśatim||42||
rase tasmin pacet sarpirgṛṣṭikṣīre caturguṇe|
vīrārdramāṣakākolīsvayaṅguptarṣabhardhibhiḥ||43||
medayā ca samaiḥ kalkaistat syāt kalyāṇakaṃ mahat|
bṛṃhaṇīyaṃ viśeṣeṇa sannipātaharaṃ param||44||
iti mahākalyāṇakaṃ ghṛtam
jaṭilāṃ pūtanāṃ keśīṃ cāraṭīṃ markaṭīṃ vacām|
trāyamāṇāṃ jayāṃ vīrāṃ corakaṃ kaṭurohiṇīm||45||
vayaḥsthāṃ śūkarīṃ chatrāmaticchatrāṃ palaṅkaṣām|
mahāpuruṣadantāṃ ca kāyasthāṃ nākulīdvayam||46||
kaṭambharāṃ vṛścikālīṃ sthirāṃ cāhṛtya tairghṛtam|
siddhaṃ cāturthakonmādagrahāpasmāranāśanam||47||
mahāpaiśācikaṃ nāma ghṛtametadyathā'mṛtam|
buddhismṛtikaraṃ caiva bālānāṃ cāṅgavardhanam||48||
iti mahāpaiśācikaṃ ghṛtam
laśunānāṃ śataṃ triṃśadabhayāstryūṣaṇāt palam|
gavāṃ carmamasīprastho dvyāḍhakaṃ kṣīramūtrayoḥ||49||
purāṇasarpiṣaḥ prastha ebhiḥ siddhaṃ prayojayet|
hiṅgucūrṇapalaṃ śīte dattvā ca madhumāṇikām||50||
taddoṣāgantusambhūtānunmādān viṣamajvarān|
apasmārāṃśca hantyāśu pānābhyañjananāvanaiḥ||51||
iti laśunādyaṃ ghṛtamlaśunasyāvinaṣṭasya tulārdhaṃ nistuṣīkṛtam|
tadardhaṃ daśamūlasya dvyāḍhake'pāṃ vipācayet||52||
pādaśeṣe ghṛtaprasthaṃ laśunasya rasaṃ tathā|
kolamūlakavṛkṣāmlamātuluṅgārdrakai rasaiḥ||53||
dāḍimāmbusurāmastukāñjikāmlaistadardhikaiḥ|
sādhayettriphalādārulavaṇavyoṣadīpyakaiḥ||54||
yavānīcavyahiṅgvamlavetasaiśca palārdhikaiḥ|
siddhametat pibecchūlagulmārśojaṭharāpaham||55||
bradhnapāṇḍvāmayaplīhayonidoṣajvarakṛmīn|
vātaśleṣmāmayān sarvānunmādāṃścāpakarṣati||56||
ityaparaṃ laśunādyaṃ ghṛtam
hiṅgunā hiṅguparṇyā ca sakāyasthavayaḥsthayā|
siddhaṃ sarpirhitaṃ tadvadvayaḥsthāhiṅgucorakaiḥ||57||
kevalaṃ siddhamebhirvā purāṇaṃ pāyayedghṛtam|
pāyayitvottamāṃ mātrāṃ śvabhre rundhyādgṛhe'pi vā||58||
viśeṣataḥ purāṇaṃ ca ghṛtaṃ taṃ pāyayedbhiṣak|
tridoṣaghnaṃ pavitratvādviśeṣādgrahanāśanam||59||
guṇakarmādhikaṃ pānādāsvādāt kaṭutiktakam|
ugragandhaṃ purāṇaṃ syāddaśavarṣasthitaṃ ghṛtam||60||
lākṣārasanibhaṃ śītaṃ taddhi sarvagrahāpaham|
medhyaṃ virecaneṣvagryaṃ prapurāṇamataḥ param||61||
nāsādhyaṃ nāma tasyāsti yat syādvarṣaśatasthitam|
dṛṣṭaṃ spṛṣṭamathāghrātaṃ taddhi sarvagrahāpaham||62||
apasmāragrahonmādavatāṃ śastaṃ viśeṣataḥ|63|
etānauṣadhayogān vā vidheyatvamagacchati||63||
añjanotsādanālepanāvanādiṣu yojayet|
śirīṣo madhukaṃ hiṅgu laśunaṃ tagaraṃ vacā||64||
kuṣṭhaṃ ca bastamūtreṇa piṣṭaṃ syānnāvanāñjanam|
tadvadvyoṣaṃ haridre dve mañjiṣṭhāhiṅgusarṣapāḥ||65||
śirīṣabījaṃ conmādagrahāpasmāranāśanam|
piṣṭvā tulyamapāmārgaṃ hiṅgvālaṃ hiṅgupatrikām||66||
vārtiḥ syānmaricārdhāṃśā pittābhyāṃ gośṛgālayoḥ|
tayā'ñjayedapasmārabhūtonmādajvarārditān||67||
bhūtārtānamarārtāṃśca narāṃścaiva dṛgāmaye|
maricaṃ cātape māṃsaṃ sapittaṃ sthitamañjanam||68||
vaikṛtaṃ paśyataḥ kāryaṃ doṣabhūtahatasmṛteḥ|
siddhārthako vacā hiṅgu karañjo devadāru ca||69||
mañjiṣṭhā triphalā śvetā kaṭabhītvak kaṭutrikam|
samāṃśāni priyaṅguśca śirīṣo rajanīdvayam||70||
bastamūtreṇa piṣṭo'yamagadaḥ pānamañjanam|
nasyamālepanaṃ caiva snānamudvartanaṃ tathā||71||
apasmāraviṣonmādakṛtyālakṣmījvarāpahaḥ|
bhūtebhyaśca bhayaṃ hanti rājadvāre ca śasyate||72||
sarpiretena siddhaṃ vā sagomūtraṃ tadarthakṛt|
praseke pīnase gandhairdhūmavartiṃ kṛtāṃ pibet||73||
vairecanikadhūmoktaiḥ śvetādyairvā sahiṅgubhiḥ|
śallakolūkamārjārajambūkavṛkabastajaiḥ||74||
mūtrapittaśakṛllomanakhaiścarmabhireva ca|
sekāñjanaṃ pradhamanaṃ nasyaṃ dhūmaṃ ca kārayet||75||
vātaśleṣmātmake prāyaḥ ...|76|
ghṛtamāṃsavitṛptaṃ vā nivāte sthāpayet sukham|
tyaktvā matismṛtibhraṃśaṃ sañjñāṃ labdhvā pramucyate ||78||
āśvāsayet suhṛdvā taṃ vākyairdharmārthasaṃhitaiḥ|
brūyādiṣṭavināśaṃ vā darśayedadbhutāni vā||79||
baddhaṃ sarṣapatailāktaṃ nyasedvottānamātape|
kapikacchvā'thavā taptairlohatailajalaiḥ spṛśet||80||
kaśābhistāḍayitvā vā subaddhaṃ vijane gṛhe|
rundhyācceto hi vibhrāntaṃ vrajatyasya tathā śamam||81||
sarpeṇoddhṛtadaṃṣṭreṇa dāntaiḥ siṃhairgajaiśca tam|
trāsayecchastrahastairvā taskaraiḥ śatrubhistathā||82||
athavā rājapuruṣā bahirnītvā susaṃyatam|
trāsayeyurvadhenainaṃ tarjayanto nṛpājñayā||83||
dehaduḥkhabhayebhyo hi paraṃ prāṇabhayaṃ smṛtam|
tena yāti śamaṃ tasya sarvato viplutaṃ manaḥ||84||
iṣṭadravyavināśāttu mano yasyopahanyate|
tasya tatsadṛśaprāptisāntvāśvāsaiḥ śamaṃ nayet||85||
kāmaśokabhayakrodhaharṣerṣyālobhasambhavān|
parasparapratidvandvairebhireva śamaṃ nayet||86||
buddhvā deśaṃ vayaḥ sātmyaṃ doṣaṃ kālaṃ balābale|
cikitsitamidaṃ kuryādunmāde bhūtadoṣaje||87||
devarṣipitṛgandharvairunmattasya tu buddhimān|
varjayedañjanādīni tīkṣṇāni krūrakarma ca||88||
sarpiṣpānādi tasyeha mṛdu bhaiṣajyamācaret|
pūjāṃ balyupahārāṃśca mantrāñjanavidhīṃstathā||89||
śāntikarmeṣṭihomāṃśca japasvastyayanāni ca|
vedoktān niyamāṃścāpi prāyaścittāni cācaret||90||
bhūtānāmadhipaṃ devamīśvaraṃ jagataḥ prabhum|
pūjayan prayato nityaṃ jayatyunmādajaṃ bhayam||91||
rudrasya pramathā nāma gaṇā loke caranti ye|
teṣāṃ pūjāṃ ca kurvāṇa unmādebhyaḥ pramucyate||92||
balibhirmaṅgalairhomairoṣadhyagadadhāraṇaiḥ|
satyācāratapojñānapradānaniyamavrataiḥ||93||
devagobrahmaṇānāṃ ca gurūṇāṃ pūjanena ca|
āgantuḥ praśamaṃ yāti siddhairmantrauṣadhaistathā||94||
yaccopadekṣyate kiñcidapasmāracikitsite|
unmāde tacca kartavyaṃ sāmānyāddhetudūṣyayoḥ||95||
nivṛttāmiṣamadyo yo hitāśī prayataḥ śuciḥ|
nijāgantubhirunmādaiḥ sattvavān na sa yujyate||96||
tatra ślokaḥ-
unmādānāṃ samutthānaṃ lakṣaṇaṃ sacikitsitam|
nijāgantunimittānāmuktavān bhiṣaguttamaḥ||98||





















Chapter -10 
apasmāracikitsitopakramaḥ
athāto'pasmāracikitsitaṃ vyākhyāsyāmaḥ||1||
iti ha smāha bhagavānātreyaḥ||2||
smṛterapagamaṃ prāhurapasmāraṃ bhiṣagvidaḥ|
tamaḥpraveśaṃ bībhatsaceṣṭaṃ dhīsattvasamplavāt||3||
vibhrāntabahudoṣāṇāmahitāśucibhojanāt [1] |
rajastamobhyāṃ vihate sattve doṣāvṛte hṛdi||4||
cintākāmabhayakrodhaśokodvegādibhistathā|
manasyabhihate nṝṇāmapasmāraḥ pravartate||5||
dhamanībhiḥ śritā doṣā hṛdayaṃ pīḍayanti hi|
sampīḍyamāno vyathate mūḍho bhrāntena cetasā||6||
paśyatyasanti rūpāṇi patati prasphuratyapi|
jihvākṣibhrūḥ sravallālo hastau pādau ca vikṣipan||7||
doṣavege ca vigate suptavat pratibuddhyate|
pṛthagdoṣaiḥ samastaiśca vakṣyate sa caturvidhaḥ||8||
kampate pradaśeddantān phenodvāmī śvasityapi|
paruṣāruṇakṛṣṇāni paśyedrūpāṇi cānilāt||9||
pītaphenāṅgavaktrākṣaḥ pītāsṛgrūpadarśanaḥ|
satṛṣṇoṣṇānalavyāptalokadarśī ca paittikaḥ||10||
śuklaphenāṅgavaktrākṣaḥ śīto hṛṣṭāṅgajo guruḥ|
paśyañchuklāni rūpāṇi ślaiṣmiko mucyate cirāt||11||
sarvairetaiḥ samastaistu liṅgairjñeyastridoṣajaḥ|
apasmāraḥ sa cāsādhyo yaḥ kṣīṇasyānavaśca yaḥ||12||
pakṣādvā dvādaśāhādvā māsādvā kupitā malāḥ|
apasmārāya kurvanti vegaṃ kiñcidathāntaram||13||
tairāvṛtānāṃ hṛtsrotomanasāṃ samprabodhanam|
tīkṣṇairādau bhiṣak kuryāt karmabhirvamanādibhiḥ||14||
vātikaṃ bastibhūyiṣṭhaiḥ paittaṃ prāyo virecanaiḥ|
ślaiṣmikaṃ vamanaprāyairapasmāramupācaret||15||
sarvataḥ suviśuddhasya samyagāśvāsitasya ca|
apasmāravimokṣārthaṃ yogān saṃśamanāñchṛṇu||16||
gośakṛdrasadadhyamlakṣīramūtraiḥ samairghṛtam|
siddhaṃ pibedapasmārakāmalājvaranāśanam||17||
iti pañcagavyaṃ ghṛtam
dve pañcamūlyau triphalā rajanyau kuṭajatvacam|
saptaparṇamapāmārgaṃ nīlinīṃ kaṭurohiṇīm||18||
śampākaṃ phalgumūlaṃ ca pauṣkaraṃ sadurālabham|
dvipalāni jaladroṇe paktvā pādāvaśeṣite||19||
bhārgīṃ pāṭhāṃ trikaṭukaṃ trivṛtāṃ niculāni ca|
śreyasīmāḍhakīṃ mūrvāṃ dantīṃ bhūnimbacitrakau||20||
dve sārive rohiṣaṃ ca bhūtīkaṃ madayantikām|
kṣipetpiṣṭvā'kṣamātrāṇi tena prasthaṃ ghṛtāt pacet||21||
gośakṛdrasadadhyamlakṣīramūtraiśca tatsamaiḥ|
pañcagavyamiti khyātaṃ mahattadamṛtopamam||22||
apasmāre tathonmāde śvayathāvudareṣu ca|
gulmārśaḥpāṇḍurogeṣu kāmalāyāṃ halīmake||23||
śasyate ghṛtametattu prayoktavyaṃ dine dine|
alakṣmīgraharogaghnaṃ cāturthakavināśanam||24||
iti mahāpañcagavyaṃ ghṛtam
brāhmīrasavacākuṣṭhaśaṅkhapuṣpībhireva ca|
purāṇaṃ ghṛtamunmādālakṣmyapasmārapāpanut||25||
ghṛtaṃ saindhavahiṅgubhyāṃ vārṣe bāste caturguṇe|
mūtre siddhamapasmārahṛdgrahāmayanāśanam||26||
vacāśampākakaiṭaryavayaḥsthāhiṅgucorakaiḥ|
siddhaṃ palaṅkaṣāyuktairvātaśleṣmātmake ghṛtam||27||
tailaprasthaṃ ghṛtaprasthaṃ jīvanīyaiḥ palonmitaiḥ|
kṣīradroṇe pacet siddhamapasmāravināśanam||28||
kaṃse kṣīrekṣurasayoḥ kāśmarye'ṣṭaguṇe rase|
kārṣikairjīvanīyaiśca ghṛtaprasthaṃ vipācayet||29||
vātapittodbhavaṃ kṣipramapasmāraṃ niyacchati|
tadvat kāśavidārīkṣukuśakvāthaśṛtaṃ ghṛtam||30||
madhukadvipale kalke droṇe cāmalakīrasāt|
tadvat siddho ghṛtaprasthaḥ pittāpasmārabheṣajam||31||
abhyaṅgaḥ sārṣapaṃ tailaṃ bastamūtre caturguṇe|
siddhaṃ syādgośakṛnmūtraiḥ snānotsādanameva ca||32||
kaṭabhīnimbakaṭvaṅgamadhuśigrutvacāṃ rase|
siddhaṃ mūtrasamaṃ tailamabhyaṅgārthe praśasyate||33||
palaṅkaṣāvacāpathyāvṛścikālyarkasarṣapaiḥ|
jaṭilāpūtanākeśīnākulīhiṅgucorakaiḥ||34||
laśunātirasācitrākuṣṭhairviḍbhiśca pakṣiṇām|
māṃsāśināṃ yathālābhaṃ bastamūtre caturguṇe||35||
siddhamabhyañjanaṃ tailamapasmāravināśanam|
etaiścaivauṣadhaiḥ kāryaṃ dhūpanaṃ sapralepanam||36||
pippalīṃ lavaṇaṃ citrāṃ hiṅgu hiṅguśivāṭikām|
kākolīṃ sarṣapān kākanāsāṃ kaiṭaryacandane||37||
śunaḥskandhāsthinakharān parśukāṃ ceti peṣayet|
bastamūtreṇa puṣyarkṣe pradehaḥ syāt sadhūpanaḥ||38||
apetarākṣasīkuṣṭhapūtanākeśicorakaiḥ|
utsādanaṃ mūtrapiṣṭairmūtrairevāvasecanam||39||
jalaukaḥśakṛtā tadvaddagdhairvā bastaromabhiḥ|
kharāsthibhirhastinakhaistathā gopucchalomabhiḥ||40||
kapilānāṃ gavāṃ mūtraṃ [1] nāvanaṃ paramaṃ hitam|
śvaśṛgālabiḍālānāṃ siṃhādīnāṃ ca śasyate||41||
bhārgī vacā nāgadantī śvetā śvetā viṣāṇikā|
jyotiṣmatī nāgadantī pādoktā mūtrapeṣitāḥ||42||
yogāstrayo'taḥ ṣaḍ bindūn pañca vā nāvayedbhiṣak|
triphalāvyoṣapītadruyavakṣāraphaṇijjhakaiḥ||43||
śyāmāpāmārgakārañjaphalairmūtre'tha bastaje|
sādhitaṃ nāvanaṃ tailamapasmāravināśanam||44||
pippalī vṛścikālī ca kuṣṭhaṃ ca lavaṇāni ca|
bhārgī ca cūrṇitaṃ nastaḥ kāryaṃ pradhamanaṃ param||45||
kāyasthāṃ śāradānmudgānmustośīrayavāṃstathā|
savyoṣān bastamūtreṇa piṣṭvā vartīḥ prakalpayet||46||
apasmāre tathonmāde sarpadaṣṭe garārdite|
viṣapīte jalamṛte caitāḥ syuramṛtopamāḥ||47||
mustaṃ vayaḥsthāṃ triphalāṃ kāyasthāṃ hiṅgu śādvalam|
vyoṣaṃ māṣān yavānmūtrairbāstamaiṣārṣabhaistribhiḥ||48||
piṣṭvā kṛtvā ca tāṃ vartimapasmāre prayojayet|
kilāse ca tathonmāde jvareṣu viṣameṣu ca||49||
Musta, vayastha, triphala, kayastha, hingu, shadwal, vyosha, masha, yava should be made to a paste by triturating in urines of goat, sheep and bull.
puṣyoddhṛtaṃ śunaḥ pittamapasmāraghnamañjanam|
tadeva sarpiṣā yuktaṃ dhūpanaṃ paramaṃ matam||50||
nakulolūkamārjāragṛdhrakīṭāhikākajaiḥ|
tuṇḍaiḥ [1] pakṣaiḥ purīṣaiśca dhūpanaṃ kārayedbhiṣak||51||
ābhiḥ kriyābhiḥ siddhābhirhṛdayaṃ samprabudhyate|
srotāṃsi cāpi śudhyanti tataḥ [2] sañjñāṃ sa vindati||52||
yasyānubandhastvāganturdoṣaliṅgādhikākṛtiḥ|
dṛśyeta tasya kāryaṃ syādāgantūnmādabheṣajam||53||
anantaramuvācedamagniveśaḥ kṛtāñjaliḥ|
bhagavan! prāk samuddiṣṭaḥ ślokasthāne mahāgadaḥ||54||
atattvābhiniveśo yastaddhetvākṛtibheṣajam|
tatra noktamataḥ śrotumicchāmi tadihocyatām||55||
śuśrūṣave vacaḥ śrutvā śiṣyāyāha punarvasuḥ|
mahāgadaṃ saumya! śṛṇu sahetvākṛtibheṣajam||56||
malināhāraśīlasya vegān prāptānnigṛhṇataḥ|
śītoṣṇasnigdharūkṣādyairhetubhiścātisevitaiḥ||57||
hṛdayaṃ samupāśritya manobuddhivahāḥ sirāḥ|
doṣāḥ sandūṣya tiṣṭhanti rajomohāvṛtātmanaḥ||58||
rajastamobhyāṃ vṛddhābhyāṃ buddhau [1] manasi cāvṛte|
hṛdaye vyākule doṣairatha mūḍho'lpacetanaḥ [2] ||59||
viṣamāṃ kurute buddhiṃ nityānitye hitāhite|
atattvābhiniveśaṃ tamāhurāptā mahāgadam||60||
snehasvedopapannaṃ taṃ saṃśodhya vamanādibhiḥ|
kṛtasaṃsarjanaṃ medhyairannapānairupācaret||61||
brāhmīsvarasayuktaṃ yat pañcagavyamudāhṛtam|
tat sevyaṃ śaṅkhapuṣpī ca yacca medhyaṃ rasāyanam||62||
suhṛdaścānukūlāstaṃ svāptā dharmārthavādinaḥ|
saṃyojayeyurvijñānadhairyasmṛtisamādhibhiḥ [3] ||63||
prayuñjyāttailalaśunaṃ payasā vā śatāvarīm|
brāhmīrasaṃ kuṣṭharasaṃ vacāṃ vā madhusaṃyutām||64||
duścikitsyo hyapasmāraścirakārī kṛtāspadaḥ [1] |
tasmādrasāyanairenaṃ prāyaśaḥ samupācaret||65||
jalāgnidrumaśailebhyo viṣamebhyaśca taṃ sadā|
rakṣedunmādinaṃ caiva sadyaḥ prāṇaharā hi te||66||
tatra ślokau-
hetuṃ kurvantyapasmāraṃ doṣāḥ prakupitā yathā|
sāmānyataḥ pṛthaktvācca liṅgaṃ teṣāṃ ca bheṣajam||67||
mahāgadasamutthānaṃ liṅgaṃ covāca sauṣadham|
munirvyāsasamāsābhyāmapasmāracikitsite [1] ||68||















Chapter -11
athātaḥ kṣatakṣīṇacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
udārakīrtirbrahmarṣirātreyaḥ paramārthavit|
kṣatakṣīṇacikitsārthamidamāha cikitsitam||3||
dhanuṣā''yasyato'tyarthaṃ bhāramudvahato gurum|
patato viṣamoccebhyo balibhiḥ saha yudhyataḥ||4||
vṛṣaṃ hayaṃ vā dhāvantaṃ damyaṃ vā'nyaṃ nigṛhṇataḥ|
śilākāṣṭhāśmanirghātānkṣipato nighnataḥ parān||5||
adhīyānasya vā'tyuccairdūraṃ vā vrajato drutam|
mahānadīṃ vā tarato hayairvā saha dhāvataḥ||6||
sahasotpatato dūraṃ[1] tūrṇaṃ cātipranṛtyataḥ|
tathā'nyaiḥ karmabhiḥ krūrairbhṛśamabhyāhatasya ca||7||
vikṣate vakṣasi vyādhirbalavān samudīryate|
strīṣu cātiprasaktasya rūkṣālpapramitāśinaḥ||8||
uro virujyate tasya bhidyate'tha vibhajyate|
prapīḍyete tataḥ pārśve śuṣyatyaṅgaṃ pravepate||9||
kramādvīryaṃ balaṃ varṇo ruciragniśca hīyate|
jvaro vyathā manodainyaṃ viḍbhedo'gnivadhādapi||10||
duṣṭaḥ śyāvaḥ sudurgandhaḥ pīto vigrathito bahuḥ|
kāsamānasya ca[1] śleṣmā saraktaḥ sampravartate||11||
sa kṣataḥ kṣīyate'tyarthaṃ tathā śukraujasoḥ kṣayāt|12|
avyaktaṃ lakṣaṇaṃ tasya pūrvarūpamiti smṛtam||12||
urorukśoṇitacchardiḥ kāso vaiśeṣikaḥ kṣate|
kṣīṇe saraktamūtratvaṃ pārśvapṛṣṭhakaṭigrahaḥ||13||
alpaliṅgasya dīptāgneḥ sādhyo balavato navaḥ|
parisaṃvatsaro yāpyaḥ sarvaliṅgaṃ tu varjayet||14||
uro matvā kṣataṃ lākṣāṃ payasā madhusaṃyutām|
sadya eva pibejjīrṇe payasā'dyāt saśarkaram||15||
pārśvabastirujī cālpapittāgnistāṃ surāyutām|
bhinnaviṭkaḥ samustātiviṣāpāṭhāṃ savatsakām||16||
lākṣāṃ sarpirmadhūcchiṣṭaṃ jīvanīyagaṇaṃ sitām|
tvakkṣīrīṃ samitāṃ kṣīre paktvā dīptānalaḥ pibet||17||
ikṣvālikābisagranthipadmakeśaracandanaiḥ|
śṛtaṃ payo madhuyutaṃ sandhānārthaṃ pibet kṣatī||18||
yavānāṃ cūrṇamādāya kṣīrasiddhaṃ ghṛtaplutam|
jvare dāhe sitākṣaudrasaktūn vā payasā pibet||19||
madhūkamadhukadrākṣātvakkṣīrīpippalībalāḥ|
kāsī pārśvāsthiśūlī ca lihyātsaghṛtamākṣikāḥ||20||
elāpatratvaco'rdhākṣāḥ pippalyardhapalaṃ tathā|
sitāmadhukakharjūramṛdvīkāśca palonmitāḥ||21||
sañcūrṇya madhunā yuktā guṭikāḥ samprakalpayet|
akṣamātrāṃ tataścaikāṃ bhakṣayennā dine dine||22||
kāsaṃ śvāsaṃ jvaraṃ hikkāṃ chardiṃ mūrcchāṃ madaṃ bhramam|
raktaniṣṭhīvanaṃ tṛṣṇāṃ pārśvaśūlamarocakam||23||
śoṣaplīhāḍhyavātāṃśca svarabhedaṃ kṣataṃ kṣayam|
guṭikā tarpaṇī vṛṣyā raktapittaṃ ca nāśayet||24||
ityelādiguṭikā|
rakte'tivṛtte dakṣāṇḍaṃ yūṣaistoyena vā pibet|
caṭakāṇḍarasaṃ vā'pi raktaṃ vā chāgajāṅgalam||25||
cūrṇaṃ paunarnavaṃ raktaśālitaṇḍulaśarkaram|
raktaṣṭhīvī pibet siddhaṃ drākṣārasapayoghṛtaiḥ||26||
madhūkamadhukakṣīrasiddhaṃ vā taṇḍulīyakam|
mūḍhavātastvajāmedaḥ surābhṛṣṭaṃ sasaindhavam||27||
kṣāmaḥ kṣīṇaḥ kṣatoraskastvanidraḥ sabale'nile|
śṛtakṣīrasareṇādyāt sakṣaudraghṛtaśarkaram||28||
śarkarāṃ yavagodhūmau jīvakarṣabhakau madhu|
śṛtakṣīrānupānaṃ vā lihyāt kṣīṇaḥ kṣatī kṛśaḥ||29||
kravyādamāṃsaniryūhaṃ ghṛtabhṛṣṭaṃ pibecca saḥ|
pippalīkṣaudrasaṃyuktaṃ māṃsaśoṇitavardhanam||30||
nyagrodhodumbarāśvatthaplakṣaśālapriyaṅgubhiḥ|
tālamastakajambūtvakpriyālaiśca sapadmakaiḥ||31||
sāśvakarṇaiḥ śṛtāt kṣīrādadyājjātena sarpiṣā|
śālyodanaṃ kṣatoraskaḥ kṣīṇaśukraśca mānavaḥ||32||
yaṣṭyāhvanāgabalayoḥ kvāthe kṣīrasamaṃ ghṛtam|
payasyāpippalīvāṃśīkalkasiddhaṃ kṣate śubham||33||
kolalākṣārase tadvat kṣīrāṣṭaguṇasādhitam|
kalkaiḥ kaṭvaṅgadārvītvagvatsakatvakphalairghṛtam||34||
jīvakarṣabhakau vīrāṃ jīvantīṃ nāgaraṃ śaṭīm|
catasraḥ parṇinīrmede kākolyau dve nidigdhike||35||
punarnave dve madhukamātmaguptāṃ śatāvarīm|
ṛddhiṃ parūṣakaṃ bhārgīṃ mṛdvīkāṃ bṛhatīṃ tathā||36||
śṛṅgāṭakaṃ tāmalakīṃ payasyāṃ pippalīṃ balām|
badarākṣoṭakharjūravātāmābhiṣukāṇyapi||37||
phalāni caivamādīni kalkān kurvīta kārṣikān|
dhātrīrasavidārīkṣucchāgamāṃsarasaṃ payaḥ||38||
kuryāt prasthonmitaṃ tena ghṛtaprasthaṃ vipācayet|
prasthārdhaṃ madhunaḥ śīte śarkarārdhatulāṃ tathā||39||
dvikārṣikāṇi[1] patrailāhematvaṅmaricāni ca|
vinīya cūrṇitaṃ tasmāllihyānmātrāṃ sadā naraḥ||40||
amṛtaprāśamityetannarāṇāmamṛtaṃ ghṛtam|
sudhāmṛtarasaṃ prāśyaṃ kṣīramāṃsarasāśinā||41||
naṣṭaśukrakṣatakṣīṇadurbalavyādhikarśitān|
strīprasaktān kṛśān varṇasvarahīnāṃśca bṛṃhayet||42||
kāsahikkājvaraśvāsadāhatṛṣṇāsrapittanut|
putradaṃ vamimūrcchāhṛdyonimūtrāmayāpaham||43||
ityamṛtaprāśaghṛtam|
śvadaṃṣṭrośīramañjiṣṭhābalākāśmaryakattṛṇam|
darbhamūlaṃ pṛthakparṇīṃ palāśarṣabhakau sthirām||44||
palikaṃ sādhayetteṣāṃ rase kṣīracaturguṇe|
kalkaḥ svaguptājīvantīmedarṣabhakajīvakaiḥ||45||
śatāvaryṛddhimṛdvīkāśarkarāśrāvaṇībisaiḥ|
prasthaḥ siddho ghṛtādvātapittahṛddra(dbha)vaśūlanut||46||
mūtrakṛcchrapramehārśaḥkāsaśoṣakṣayāpahaḥ|
dhanuḥstrīmadyabhārādhvakhinnānāṃ balamāṃsadaḥ||47||
iti śvadaṃṣṭrādighṛtam|
madhukāṣṭapaladrākṣāprasthakvāthe ghṛtaṃ pacet|
pippalyaṣṭapale kalke prasthaṃ siddhe ca śītale||48||
pṛthagaṣṭapalaṃ kṣaudraśarkarābhyāṃ vimiśrayet|
samasaktu kṣatakṣīṇe raktagulme ca taddhitam||49||
dhātrīphalavidārīkṣujīvanīyarasairghṛtam|
ajāgopayasoścaiva sapta prasthān pacedbhiṣak||50||
siddhaśīte sitākṣaudradviprasthaṃ vinayecca tat|
yakṣmāpasmārapittāsṛkkāsamehakṣayāpaham||51||
vayaḥsthāpanamāyuṣyaṃ māṃsaśukrabalapradam|
ghṛtaṃ tu pitte'bhyadhike lihyādvāte'dhike pibet||52||
līḍhaṃ nirvāpayet pittamalpatvāddhanti nānalam|
ākrāmatyanilaṃ pītamūṣmāṇaṃ niruṇaddhi ca||53||
kṣāmakṣīṇakṛśāṅgānāmetānyeva ghṛtāni tu|
tvakkṣīrīśarkarālājacūrṇaiḥ styānāni yojayet||54||
sarpirguḍān samadhvaṃśāñjagdhvā cānu payaḥ pibet|
reto vīryaṃ balaṃ puṣṭiṃ tairāśutaramāpnuyāt||55||
iti sarpirguḍāḥ|
balā vidārī hrasvā ca pañcamūlī punarnavā|
pañcānāṃ kṣīrivṛkṣāṇāṃ śuṅgā muṣṭyaṃśakā api||56||
eṣāṃ kaṣāye dvikṣīre vidāryājarasāṃśike|
jīvanīyaiḥ pacet kalkairakṣamātrairghṛtāḍhakam||57||
sitāpalāni pūte ca śīte dvātriṃśataṃ kṣipet|
godhūmapippalīvāṃśīcūrṇaṃ śṛṅgāṭakasya ca||58||
samākṣikaṃ kauḍavikaṃ tat sarvaṃ khajamūrcchitam|
styānaṃ sarpirguḍān kṛtvā bhūrjapatreṇa veṣṭayet||59||
tāñjagdhvā palikān kṣīraṃ madyaṃ vā'nupibet kaphe|
śoṣe kāse kṣate kṣīṇe śramastrībhārakarśite||60||
raktaniṣṭhīvane tāpe pīnase corasi sthite|
śastāḥ pārśvaśiraḥśūle bhede ca svaravarṇayoḥ||61||
iti dvitīyasarpirguḍāḥ|
tvakkṣīrīśrāvaṇīdrākṣāmūrvarṣabhakajīvakaiḥ|
vīrardhikṣīrakākolībṛhatīkapikacchubhiḥ||62||
kharjūraphalamedābhiḥ kṣīrapiṣṭaiḥ palonmitaiḥ|
dhātrīvidārīkṣurasaprasthaiḥ prasthaṃ ghṛtāt pacet||63||
śarkarārdhatulāṃ śīte kṣaudrārdhaprasthameva ca|
dattvā sarpirguḍān kuryātkāsahikkājvarāpahān||64||
yakṣmāṇaṃ tamakaṃ śvāsaṃ raktapittaṃ halīmakam|
śukranidrākṣayaṃ tṛṣṇāṃ hanyuḥ kārśyaṃ sakāmalam||65||
iti tṛtīyāḥ sarpirguḍāḥ|
navamāmalakaṃ drākṣāmātmaguptāṃ punarnavām|
śatāvarīṃ vidārīṃ ca samaṅgāṃ pippalīṃ tathā||66||
pṛthagdaśapalān bhāgān palānyaṣṭau ca nāgarāt|
yaṣṭyāhvasauvarcalayordvipalaṃ maricasya ca||67||
kṣīratailaghṛtānāṃ ca tryāḍhake śarkarāśate|
kvathite tāni cūrṇāni dattvā bilvasamān guḍān||68||
kuryāttān bhakṣayet kṣīṇaḥ kṣataḥ śuṣkaśca mānavaḥ|
tena sadyo rasādīnāṃ vṛddhyā puṣṭiṃ sa vindati||69||
iti caturthasarpirguḍāḥ|
gokṣīrārdhāḍhakaṃ sarpiḥ prasthamikṣurasāḍhakam|
vidāryāḥ svarasātprasthaṃ rasātprasthaṃ ca taittirāt||70||
dadyāt sidhyati tasmiṃstu piṣṭānikṣurasairimān|
madhūkapuṣpakuḍavaṃ priyālakuḍavaṃ tathā||71||
kuḍavārdhaṃ tugākṣīryāḥ kharjūrāṇāṃ ca viṃśatim|
pṛthagbibhītakānāṃ ca pippalyāśca caturthikām||72||
triṃśatpalāni khaṇḍācca madhukāt karṣameva ca|
tathā'rdhapalikānyatra jīvanīyāni dāpayet||73||
siddhe'smin kuḍavaṃ kṣaudraṃ śīte kṣiptvā'tha modakān|
kārayenmaricājājīpalacūrṇāvacūrṇitān||74||
vātāsṛkpittarogeṣu kṣatakāsakṣayeṣu ca|
śuṣyatāṃ kṣīṇaśukrāṇāṃ rakte corasi saṃsthite||75||
kṛśadurbalavṛddhānāṃ puṣṭivarṇabalārthinām|
yonidoṣakṛtasrāvahatānāṃ cāpi yoṣitām||76||
garbhārthinīnāṃ garbhaśca sravedyāsāṃ mriyeta vā|
dhanyā balyā hitāstābhyaḥ śukraśoṇitavardhanāḥ||77||
iti pañcamasarpirmodakāḥ|
bastideśe vikurvāṇe strīprasaktasya mārute|
vātaghnān bṛṃhaṇān vṛṣyān yogāṃstasya prayojayet||78||
śarkarāpippalīcūrṇaiḥ sarpiṣā mākṣikeṇa ca|
saṃyuktaṃ vā śṛtaṃ kṣīraṃ pibet kāsajvarāpaham||79||
phalāmlaṃ sarpiṣā bhṛṣṭaṃ vidārīkṣurase śṛtam|
strīṣu kṣīṇaḥ pibedyūṣaṃ jīvanaṃ bṛṃhaṇaṃ param||80||
saktūnāṃ vastrapūtānāṃ manthaṃ kṣaudraghṛtānvitam|
yavānnasātmyo dīptāgniḥ kṣatakṣīṇaḥ pibennaraḥ||81||
jīvanīyopasiddhaṃ vā jāṅgalaṃ ghṛtabharjitam|
rasaṃ prayojayet kṣīṇe vyañjanārthaṃ saśarkaram||82||
gomahiṣyaśvanāgājaiḥ kṣīrairmāṃsarasaistathā|
yavānnaṃ bhojayedyūṣaiḥ phalāmlairghṛtasaṃskṛtaiḥ||83||
dīpte'gnau vidhireṣaḥ syānmande dīpanapācanaḥ|
yakṣmiṇāṃ vihito grāhī bhinne śakṛti ceṣyate||84||
palikaṃ saindhavaṃ śuṇṭhī dve ca sauvarcalāt pale|
kuḍavāṃśāni vṛkṣāmlaṃ dāḍimaṃ patramarjakāt||85||
ekaikaṃ maricājājyordhānyakāddve caturthike|
śarkarāyāḥ palānyatra daśa dve ca pradāpayet||86||
kṛtvā cūrṇamato mātrāmannapāne prayojayet|
rocanaṃ dīpanaṃ balyaṃ pārśvārtiśvāsakāsanut||87||
iti saindhavādicūrṇam|
ekā ṣoḍaśikā dhānyāddve dve'jājyajamodayoḥ|
tābhyāṃ dāḍimavṛkṣāmlaṃ dvirdviḥ sauvarcalātpalam||88||
śuṇṭhyāḥ karṣaṃ dadhitthasya madhyāt pañca palāni ca|
taccūrṇaṃ ṣoḍaśapale śarkarāyā vimiśrayet||89||
ṣāḍavo'yaṃ pradeyaḥ syādannapāneṣu pūrvavat|
mandānale śakṛdbhede yakṣmiṇāmagnivardhanaḥ||90||
iti ṣāḍavaḥ|
pibennāgabalāmūlamardhakarṣavivardhitam[ |
palaṃ kṣīrayutaṃ māsaṃ kṣīravṛttiranannabhuk||91||
eṣa prayogaḥ puṣṭyāyurbalārogyakaraḥ paraḥ|
maṇḍūkaparṇyāḥ kalpo'yaṃ śuṇṭhīmadhukayostathā||92||
yadyat santarpaṇaṃ śītamavidāhi hitaṃ laghu|
annapānaṃ niṣevyaṃ tatkṣatakṣīṇaiḥ sukhārthibhiḥ||93||
yaccoktaṃ yakṣmiṇāṃ pathyaṃ kāsināṃ raktapittinām|
tacca kuryādavekṣyāgniṃ vyādhiṃ sātmyaṃ balaṃ tathā||94||
upekṣite bhavettasminnanubandho hi yakṣmaṇaḥ|
prāgevāgamanāttasya tasmāttaṃ tvarayā jayet||95||
tatra ślokau-
kṣatakṣayasamutthānaṃ sāmānyapṛthagākṛtim|
asādhyayāpyasādhyatvaṃ sādhyānāṃ siddhimeva ca||96||
uktavāñjyeṣṭhaśiṣyāya kṣatakṣīṇacikitsite|
tattvārthavidvītarajastamodoṣaḥ[1] punarvasuḥ||97||


























Chapter -12 

athātaḥ śvayathucikitsitaṃ vyākhyāsyāmaḥ||1||
iti ha smāha bhagavānātreyaḥ||2||
bhiṣagvariṣṭhaṃ surasiddhajuṣṭaṃ munīndramatryātmajamagniveśaḥ|
mahāgadasya śvayathoryathāvat prakoparūpapraśamānapṛcchat||3||
tasmai jagādāgadavedasindhupravartanādripravaro'trijastān|
vātādibhedāttrividhasya samyaṅnijānijaikāṅgajasarvajasya||4||
śuddhyāmayābhaktakṛśābalānāṃ kṣārāmlatīkṣṇoṣṇagurūpasevā|
dadhyāmamṛcchākavirodhiduṣṭagaropasṛṣṭānnaniṣevaṇaṃ ca||5||
arśāṃsyaceṣṭā na ca dehaśuddhirmarmopaghāto viṣamā prasūtiḥ|
mithyopacāraḥ pratikarmaṇāṃ ca nijasya hetuḥ śvayathoḥ pradiṣṭaḥ||6||
bāhyāstvaco dūṣayitā'bhighātaḥ kāṣṭhāśmaśastrāgniviṣāyasādyaiḥ [1] |
āgantuhetuḥtrividho nijaśca sarvārdhagātrāvayavāśritatvāt||7||
bāhyāḥ sirāḥ prāpya yadā kaphāsṛkpittāni sandūṣayatīha vāyuḥ|
tairbaddhamārgaḥ sa tadā visarpannutsedhaliṅgaṃ śvayathuṃ karoti||8||
uraḥsthitairūrdhvamadhastu [1] vāyoḥ sthānasthitairmadhyagataistu madhye|
sarvāṅgagaḥ sarvagataiḥ kvacitsthairdoṣaiḥ kvacit syācchvayathustadākhyaḥ||9||
ūṣmā tathā syāddavathuḥ sirāṇāmāyāma ityeva ca pūrvarūpam|
sarvastridoṣo'dhikadoṣaliṅgaistacchabdamabhyeti bhiṣagjitaṃ ca||10||
sagauravaṃ syādanavasthitatvaṃ sotsedhamuṣmā'tha sirātanutvam|
salomaharṣā'ṅgavivarṇatā ca sāmānyaliṅgaṃ śvayathoḥ pradiṣṭam||11||
calastanutvakparuṣo'ruṇo'sitaḥ prasuptiharṣārtiyuto'nimittataḥ|
praśāmyati pronnamati prapīḍito divābalī ca śvayathuḥ samīraṇāt||12||
mṛduḥ sagandho'sitapītarāgavān bhramajvarasvedatṛṣāmadānvitaḥ|
ya uṣyate sparśarugakṣirāgakṛt [1] sa pittaśotho bhṛśadāhapākavān||13||
guruḥ sthiraḥ pāṇḍurarocakānvitaḥ prasekanidrāvamivahnimāndyakṛt|
sa kṛcchrajanmapraśamo nipīḍito na connamedrātribalī kaphātmakaḥ||14||
kṛśasya rogairabalasya yo bhavedupadravairvā vamipūrvakairyutaḥ|
sa hanti marmānugato'tha rājimān parisraveddhīnabalasya sarvagaḥ||15||
ahīnamāṃsasya ya ekadoṣajo navo balasthasya sukhaḥ sa sādhane|
nidānadoṣartuviparyayakramairupācarettaṃ baladoṣakālavit||16||
athāmajaṃ laṅghanapācanakramairviśodhanairulbaṇadoṣamāditaḥ|
śirogataṃ śīrṣavirecanairadho [4] virecanairūrdhvaharaistathordhvajam||17||
upācaret snehabhavaṃ virūkṣaṇaiḥ prakalpayet snehavidhiṃ ca rūkṣaje|
vibaddhaviṭke'nilaje nirūhaṇaṃ ghṛtaṃ tu pittānilaje satiktakam||18||
payaśca mūrcchāratidāhatarṣite viśodhanīye tu samūtramiṣyate|
kaphotthitaṃ kṣārakaṭūṣṇasaṃyutaiḥ samūtratakrāsavayuktibhirjayet||19||
grāmyābjānūpaṃ piśitamabalaṃ śuṣkaśākaṃ navānnaṃ
gauḍaṃ piṣṭānnaṃ dadhi tilakṛtaṃ [5] vijjalaṃ [6] madyamamlam|
dhānā vallūraṃ samaśanamatho gurvasātmyaṃ vidāhi
svapnaṃ cārātrau śvayathugadavān varjayenmaithunaṃ ca||20||
vyoṣaṃ trivṛttiktakarohiṇī ca sāyorajaskā triphalārasena|
pītaṃ kaphotthaṃ śamayettu śophaṃ gavyena mūtreṇa harītakī ca||21||
harītakīnāgaradevadāru sukhāmbuyuktaṃ sapunarnavaṃ vā|
sarvaṃ pibettriṣvapi mūtrayuktaṃ snātaśca jīrṇe payasā'nnamadyāt||22||
punarnavānāgaramustakalkān prasthena dhīraḥ payasā'kṣamātrān|
mayūrakaṃ māgadhikāṃ samūlāṃ sanāgarāṃ vā prapibet savāte||23||
dantītrivṛttryūṣaṇacitrakairvā payaḥ śṛtaṃ doṣaharaṃ pibennā|
dviprasthamātraṃ tu palārdhikaistairardhāvaśiṣṭaṃ pavane sapitte||24||
saśuṇṭhipītadrurasaṃ prayojyaṃ śyāmorubūkoṣaṇasādhitaṃ vā|
tvagdāruvarṣābhumahauṣadhairvā guḍūcikānāgaradantibhirvā||25||
saptāhamauṣṭraṃ tvathavā'pi māsaṃ payaḥ pibedbhojanavārivarjī|
gavyaṃ samūtraṃ mahiṣīpayo vā kṣīrāśano mūtramatho gavāṃ vā||26||
takraṃ pibedvā gurubhinnavarcāḥ savyoṣasauvarcalamākṣikaṃ ca|
guḍābhayāṃ vā guḍanāgaraṃ vā sadoṣabhinnāmavibaddhavarcāḥ||27||
viḍvātasaṅge payasā rasairvā prāgbhaktamadyādurubūkatailam [7] |
srotovibandhe'gnirucipraṇāśe madyānyariṣṭāṃśca pibet sujātān||28||
gaṇḍīrabhallātakacitrakāṃśca vyoṣaṃ viḍaṅgaṃ bṛhatīdvayaṃ ca|
dviprasthikaṃ gomayapāvakena droṇe pacet kūrcikamastunastu [8] ||29||
tribhāgaśeṣaṃ ca supūtaśītaṃ droṇena tat prākṛtamastunā ca|
sitopalāyāśca śatena yuktaṃ lipte ghaṭe citrakapippalīnām||30||
vaihāyase sthāpitamādaśāhāt prayojayaṃstadvinihanti śophān|
bhagandarārśaḥkrimikuṣṭhamehān vaivarṇyakārśyānilahikkanaṃ ca||31||
iti gaṇḍīrādyariṣṭaḥ
kāśmaryadhātrīmaricābhayākṣadrākṣāphalānāṃ [9] ca sapippalīnām|
śataṃ śataṃ jīrṇaguḍāttulāṃ [10] ca saṅkṣudya kumbhe madhunā pralipte||32||
saptāhamuṣṇe dviguṇaṃ tu śīte sthitaṃ jaladroṇayutaṃ pibennā|
śophān vibandhān kaphavātajāṃśca nihantyariṣṭo'ṣṭaśato'gnikṛcca||33||
ityaṣṭaśato'riṣṭaḥ
punarnave dve ca bale sapāṭhe dantīṃ [11] guḍūcīmatha citrakaṃ ca|
nidigdhikāṃ ca tripalāni paktvā droṇāvaśeṣe salile tatastam||34||
pūtvā rasaṃ dve ca guḍāt purāṇāttule madhuprasthayutaṃ suśītam|
māsaṃ nidadhyādghṛtabhājanasthaṃ palle yavānāṃ paratastu māsāt||35||
cūrṇīkṛtairardhapalāṃśikaistaṃ patratvagelāmaricāmbulohaiḥ [12] |
gandhānvitaṃ kṣaudraghṛtapradigdhe jīrṇe pibed vyādhibalaṃ samīkṣya||36||
hṛtpāṇḍurogaṃ śvayathuṃ pravṛddhaṃ plīhajvarārocakamehagulmān|
bhagandaraṃ ṣaḍjaṭharāṇi kāsaṃ śvāsaṃ grahaṇyāmayakuṣṭhakaṇḍūḥ||37||
śākhānilaṃ baddhapurīṣatāṃ ca hikkāṃ kilāsaṃ ca halīmakaṃ ca|
kṣipraṃ jayedvarṇabalāyurojastejonvito māṃsarasānnabhojī||38||
iti punarnavādyariṣṭaḥ
phalatrikaṃ dīpyakacitrakau ca sapippalīloharajo viḍaṅgam|
cūrṇīkṛtaṃ kauḍavikaṃ dviraṃśaṃ kṣaudraṃ purāṇasya tulāṃ guḍasya||39||
māsaṃ nidadhyādghṛtabhājanasthaṃ yaveṣu tāneva nihanti rogān|
ye cārśasāṃ pāṇḍuvikāriṇāṃ ca proktā hitāḥ śophiṣu te'pyariṣṭāḥ||40||
iti triphalādyariṣṭaḥ
kṛṣṇā sapāṭhā gajapippalī ca nidigdhikā citrakanāgare ca|
sapippalīmūlarajanyajājīmustaṃ ca cūrṇaṃ sukhatoyapītam||41||
hanyāttridoṣaṃ cirajaṃ ca śophaṃ kalkaśca bhūnimbamahauṣadhasya|
ayorajastryūṣaṇayāvaśūkacūrṇaṃ ca pītaṃ triphalārasena||42||
kṣāradvayaṃ syāllavaṇāni catvāryayorajo vyoṣaphalatrike ca|
sapippalīmūlaviḍaṅgasāraṃ mustājamodāmaradārubilvam||43||
kaliṅgakāścitrakamūlapāṭhe yaṣṭyāhvayaṃ sātiviṣaṃ palāṃśam|
sahiṅgukarṣaṃ tvaṇuśuṣkacūrṇaṃ droṇaṃ tathā mūlakaśuṇṭhakānām||44||
syādbhasmanastat salilena sādhyamāloḍya yāvadghanamapradagdham|
styānaṃ tataḥ kolasamāṃ tu mātrāṃ kṛtvā suśuṣkāṃ vidhinopayuñjyāt||45||
plīhodaraśvitrahalīmakārśaḥpāṇḍvāmayārocakaśoṣaśophān|
visūcikāgulmagarāśmarīśca saśvāsakāsāḥ praṇudet sakuṣṭhāḥ||46||
iti kṣāraguḍikā
prayojayedārdrakanāgaraṃ vā tulyaṃ guḍenārdhapalābhivṛddhyā|
mātrā paraṃ pañcapalāni māsaṃ jīrṇe payo yūṣarasāśca bhaktam||47||
gulmodarārśaḥśvayathupramehāñ śvāsapratiśyālasakāvipākān|
sakāmalāśoṣamanovikārān kāsaṃ kaphaṃ caiva jayet prayogaḥ||48||
rasastathaivārdrakanāgarasya peyo'tha jīrṇe payasā'nnamadyāt|
jatvaśmajaṃ [13] ca triphalārasena hanyāttridoṣaṃ śvayathuṃ prasahya||49||
iti śilājatuprayogaḥ
dvipañcamūlasya pacet kaṣāye kaṃse'bhayānāṃ ca śataṃ guḍasya|
lehe susiddhe'tha vinīya cūrṇaṃ vyoṣaṃ trisaugandhyamuṣāsthite ca||50||
prasthārdhamātraṃ madhunaḥ suśīte kiñcicca cūrṇādapi yāvaśūkāt|
ekābhayāṃ prāśya tataśca lehācchuktiṃ nihanti śvayathuṃ pravṛddham||51||
śvāsajvarārocakamehagulmaplīhatridoṣodarapāṇḍurogān|
kārśyāmavātāvasṛgamlapittavaivarṇyamūtrānilaśukradoṣān||52||
iti kaṃsaharītakī
paṭolamūlāmaradārudantītrāyantipippalyabhayāviśālāḥ|
yaṣṭyāhvayaṃ tiktakarohiṇī ca sacandanā syānniculāni dārvī||53||
karṣonmitaistaiḥ kvathitaḥ kaṣāyo ghṛtena peyaḥ kuḍavena yuktaḥ|
vīsarpadāhajvarasannipātatṛṣṇāviṣāṇi śvayathuṃ ca hanti||54||

sacitrakaṃ [14] dhānyayavānyajājīsauvarcalaṃ tryūṣaṇavetasāmlam|
bilvāt phalaṃ dāḍimayāvaśūkau sapippalīmūlamathāpi cavyam||55||
piṣṭvā'kṣamātrāṇi jalāḍhakena paktvā ghṛtaprasthamatha prayuñjyāt|
arśāṃsi gulmaṃ śvayathuṃ kṛcchraṃ nihanti vahniṃ ca karoti dīptam||56||
pibedghṛtaṃ vā'ṣṭaguṇāmbusiddhaṃ sacitrakakṣāramudāravīryam|
kalyāṇakaṃ vā'pi sapañcagavyaṃ tiktaṃ mahadvā'pyatha tiktakaṃ vā||57||
kṣīraṃ ghaṭe citrakakalkalipte dadhyāgataṃ sādhu vimathya tena|
tajjaṃ ghṛtaṃ citrakamūlagarbhaṃ takreṇa siddhaṃ śvayathughnamagryam||58||
arśo'tisārānilagulmamehāṃścaitannihantyagnibalapradaṃ [15] ca|
takreṇa cādyāt saghṛtena tena bhojyāni siddhāmathavā yavāgūm||59||
iti citrakaghṛtam
jīvantyajājīśaṭipuṣkarāhvaiḥ sakāravīcitrakabilvamadhyaiḥ|
sayāvaśūkairbadarapramāṇairvṛkṣāmlayuktā ghṛtatailabhṛṣṭā||60||
arśo'tisārānilagulmaśophahṛdrogamandāgnihitā yavāgūḥ|
yā pañcakolairvidhinaiva [16] tena siddhā bhavet sā ca samā tayaiva||61||
kulatthayūṣaśca sapippalīko maudgaśca satryūṣaṇayāvaśūkaḥ|
rasastathā viṣkirajāṅgalānāṃ sakūrmagodhāśikhiśallakānām||62||
suvarcalā gṛñjanakaṃ paṭolaṃ savāyasīmūlakavetranimbam|
śākārthināṃ śākamiti praśastaṃ bhojye purāṇaśca yavaḥ saśāliḥ||63||
ābhyantaraṃ bheṣajamuktametadbarhirhitaṃ yacchṛṇu tadyathāvat|
snehān pradehān pariṣecanāni svedāṃśca vātaprabalasya kuryāt||64||
śaileyakuṣṭhāgurudārukauntītvakpadmakailāmbupalāśamustaiḥ|
priyaṅguthauṇeyakahemamāṃsītālīśapatraplavapatradhānyaiḥ||65||
śrīveṣṭakadhyāmakapippalībhiḥ spṛkkānakhaiścaiva yathopalābham|
vātānvite'bhyaṅgamuśanti tailaṃ siddhaṃ supiṣṭairapi ca pradeham||66||
jalaiśca vāsārkakarañjaśigrukāśmaryapatrārjakajaiśca siddhaiḥ|
svinno mṛdūṣṇai ravitaptatoyaiḥ snātaśca gandhairanulepanīyaḥ||67||
savetasāḥ kṣīravatāṃ drumāṇāṃ tvacaḥ samañjiṣṭhalatāmṛṇālāḥ|
sacandanāḥ padmakavālakau ca paitte pradehastu satailapākaḥ||68||
āktasya tenāmbu raviprataptaṃ sacandanaṃ sābhayapadmakaṃ ca|
snāne hitaṃ kṣīravatāṃ kaṣāyaḥ kṣīrodakaṃ candanalepanaṃ ca||69||
kaphe tu kṛṣṇāsikatāpurāṇapiṇyākaśigrutvagumāpralepaḥ|
kulatthaśuṇṭhījalamūtrasekaścaṇḍāgurubhyāmanulepanaṃ ca||70||
bibhītakānāṃ phalamadhyalepaḥ sarveṣu dāhārtiharaḥ pradiṣṭaḥ|
yaṣṭyāhvamustaiḥ sakapitthapatraiḥ sacandanaistatpiḍakāsu lepaḥ||71||
rāsnāvṛṣārkatriphalāviḍaṅgaṃ śigrutvaco mūṣikaparṇikā ca|
nimbārjakau vyāghranakhaḥ sadūrvā suvarcalā tiktakarohiṇī ca||72||
sakākamācī bṛhatī sakuṣṭhā punarnavā citrakanāgare ca|
śophāstu gātrāvayavāśritā ye te sthānadūṣyākṛtināmabhedāt|
anekasaṅkhyāḥ katicicca teṣāṃ nidarśanārthaṃ gadato nibodha||74||
doṣāstrayaḥ svaiḥ kupitā nidānaiḥ kurvanti śophaṃ śirasaḥ sughoram|
antargale ghurghurikānvitaṃ ca śālūkamucchvāsanirodhakāri||75||
galasya sandhau cibuke gale ca sadāharāgaḥ śvasanāsu cograḥ|
śopho bhṛśārtistu biḍālikā syāddhanyādgale cedvalayīkṛtā sā||76||
syāttāluvidradhyapi dāharāgapākānvitastāluni sā tridoṣāt|
jihvopariṣṭādupajihvikā syāt kaphādadhastādadhijihvikā ca||77||
yo dantamāṃseṣu tu raktapittāt pāko bhavet sopakuśaḥ pradiṣṭaḥ|
syāddantavidradhyapi dantamāṃse śophaḥ kaphācchoṇitasañcayotthaḥ||78||
galasya pārśve galagaṇḍa ekaḥ syādgaṇḍamālā bahubhistu gaṇḍaiḥ|
sādhyāḥ smṛtāḥ pīnasapārśvaśūlakāsajvaracchardiyutāstvasādhyāḥ||79||
teṣāṃ sirākāyaśirovirekā dhūmaḥ purāṇasya ghṛtasya pānam|
syāllaṅghanaṃ vaktrabhaveṣu cāpi pragharṣaṇaṃ syāt kavalagrahaśca||80||
aṅgaikadeśeṣvanilādibhiḥ syāt svarūpadhārī sphuraṇaḥ sirābhiḥ|
granthirmahānmāṃsabhavastvanartirmedobhavaḥ snigdhatamaścalaśca||81||
saṃśodhite sveditamaśmakāṣṭhaiḥ sāṅguṣṭhadaṇḍairvilayedapakvam|
vipāṭya coddhṛtya bhiṣak sakośaṃ śastreṇa dagdhvā vraṇavaccikitset||82||
adagdha īṣat pariśeṣitaśca prayāti bhūyo'pi śanairvivṛddhim|
tasmādaśeṣaḥ kuśalaiḥ samantācchedyo bhavedvīkṣya śarīradeśān||83||
śeṣe kṛte pākavaśena śīryāttataḥ kṣatotthaḥ prasaredvisarpaḥ|
upadravaṃ taṃ pravicārya tajjñastairbheṣajaiḥ pūrvatarairyathoktaiḥ||84||
nivārayedādita eva yatnādvidhānavit svasvavidhiṃ vidhāya|
tataḥ krameṇāsya yathāvidhānaṃ vraṇaṃ vraṇajñastvarayā cikitset||85||
vivarjayet kukṣyudarāśritaṃ ca tathā gale marmaṇi saṃśritaṃ ca|
sthūlaḥ kharaścāpi bhavedvivarjyo yaścāpi bālasthavirābalānām||86||
granthyarbudānāṃ ca yato'viśeṣaḥ pradeśahetvākṛtidoṣadūṣyaiḥ|
tataścikitsedbhiṣagarbudāni vidhānavidgranthicikitsitena||87||
tāmrā saśūlā piḍakā bhavedyā sā cālajī nāma parisrutāgrā|
śopho'kṣataścarmanakhāntare syānmāṃsāsradūṣī bhṛśaśīghrapākaḥ||88||
jvarānvitā vaṅkṣaṇakakṣajā yā vartirnirartiḥ kaṭhināyatā ca|
vidārikā sā kaphamārutābhyāṃ teṣāṃ yathādoṣamupakramaḥ syāt||89||
visrāvaṇaṃ piṇḍikayopanāhaḥ pakveṣu caiva vraṇavaccikitsā|
visphoṭakāḥ sarvaśarīragāstu sphoṭāḥ [27] sarāgajvaratarṣayuktāḥ||90||
yajñopavītapratimāḥ prabhūtāḥ pittānilābhyāṃ janitāstu kakṣāḥ [28] |
yāścāparāḥ syuḥ piḍakāḥ prakīrṇāḥ sthūlāṇumadhyā api pittajāstāḥ||91||
kṣudrapramāṇāḥ piḍakāḥ śarīre sarvāṅgagāḥ sajvaradāhatṛṣṇāḥ|
kaṇḍūyutāḥ sārucisaprasekā romāntikāḥ pittakaphāt pradiṣṭāḥ||92||
yāḥ sarvagātreṣu masūramātrā masūrikāḥ pittakaphāt pradiṣṭāḥ|
vīsarpaśāntyai vihitā kriyā yā tāṃ teṣu kuṣṭhe ca hitāṃ vidadhyāt||93||
bradhno'nilādyairvṛṣaṇe svaliṅgairantraṃ nireti praviśenmuhuśca|
mūtreṇa pūrṇaṃ mṛdu medasā cet snigdhaṃ ca vidyāt kaṭhinaṃ ca śotham||94||
virecanābhyaṅganirūhalepāḥ pakveṣu caiva vraṇavaccikitsā|
syānmūtrasekaḥ kaphajaṃ vipāṭya viśodhya sīvyedvraṇavacca pakvam||95||
krimyasthisūkṣmakṣaṇanavyavāyapravāhaṇānyutkaṭakāśvapṛṣṭhaiḥ |
gudasya pārśve piḍakā bhṛśārtiḥ pakvaprabhinnā tu bhagandaraḥ syāt||96||
virecanaṃ caiṣaṇapāṭanaṃ ca viśuddhamārgasya ca tailadāhaḥ|
syāt kṣārasūtreṇa supācitena chinnasya cāsya vraṇavaccikitsā||97||
jaṅghāsu piṇḍīprapadopariṣṭāt [35] syācchlīpadaṃ māṃsakaphāsradoṣāt|
sirākaphaghnaśca vidhiḥ samagrastatreṣyate sarṣapalepanaṃ ca||98||
mandāstu pittaprabalāḥ praduṣṭā doṣāḥ sutīvraṃ tanuraktapākam|
kurvanti śothaṃ jvaratarṣayuktaṃ visarpaṇaṃ jālakagardabhākhyam||99||
vilaṅghanaṃ raktavimokṣaṇaṃ ca virūkṣaṇaṃ kāyaviśodhanaṃ ca|
dhātrīprayogāñ śiśirān pradehān kuryāt sadā jālakagardabhasya||100||
evaṃvidhāṃścāpyaparān parīkṣya śothaprakārānanilādiliṅgaiḥ|
śāntiṃ nayeddoṣaharairyathāsvamālepanacchedanabhedadāhaiḥ||101||
prāyo'bhighātādanilaḥ saraktaḥ śothaṃ sarāgaṃ prakaroti tatra|
vīsarpanunmārutaraktanucca kāryaṃ viṣaghnaṃ viṣaje ca karma||102||
tatra ślokaḥ-
trividhasya doṣabhedāt sarvārdhāvayavagātrabhedācca|
śvayathordvividhasya tathā liṅgāni cikitsitaṃ coktam||103||
ityagniveśakṛte tantre'prāpte dṛḍhabalasampūrite cikitsāsthāne śvayathucikitsitaṃ nāma dvādaśo'dhyāyaḥ||12||















Chapter -13 
athāta udaracikitsitaṃ vyākhyāsyāmaḥ||1||
iti ha smāha bhagavānātreyaḥ||2||
siddhavidyādharākīrṇe kailāse nandanopame|
tapyamānaṃ tapastīvraṃ sākṣāddharmamiva sthitam||3||
āyurvedavidāṃ śreṣṭhaṃ bhiṣagvidyāpravartakam|
punarvasuṃ jitātmānamagniveśo'bravīdvacaḥ||4||
bhagavannudarairduḥkhairdṛśyante hyarditā narāḥ|
śuṣkavaktrāḥ kṛśairgātrairādhmātodarakukṣayaḥ||5||
pranaṣṭāgnibalāhārāḥ sarvaceṣṭāsvanīśvarāḥ|
dīnāḥ pratikriyābhāvājjahato'sūnanāthavat||6||
teṣāmāyatanaṃ saṅkhyāṃ prāgrūpākṛtibheṣajam|
yathāvacchrotumicchāmi guruṇā samyagīritam||7||
sarvabhūtahitāyarṣiḥ śiṣyeṇaivaṃ pracoditaḥ|
sarvabhūtahitaṃ vākyaṃ vyāhartumupacakrame||8||
agnidoṣānmanuṣyāṇāṃ rogasaṅghāḥ pṛthagvidhāḥ|
malavṛddhyā pravartante viśeṣeṇodarāṇi tu||9||
mande'gnau malinairbhuktairapākāddoṣasañcayaḥ|
prāṇāgnyapānān sandūṣya mārgānruddhvā'dharottarān||10||
tvaṅmāṃsāntaramāgamya kukṣimādhmāpayan bhṛśam|
janayatyudaraṃ tasya hetuṃ śṛṇu salakṣaṇam ||11||
atyuṣṇalavaṇakṣāravidāhyamlagarāśanāt|
mithyāsaṃsarjanādrūkṣaviruddhāśucibhojanāt||12||
plīhārśograhaṇīdoṣakarśanāt karmavibhramāt|
kliṣṭānāmapratīkārādraukṣyādvegavidhāraṇāt||13||
srotasāṃ dūṣaṇādāmāt saṅkṣobhādatipūraṇāt|
arśobālaśakṛdrodhādantrasphuṭanabhedanāt||14||
atisañcitadoṣāṇāṃ pāpaṃ karma ca kurvatām|
udarāṇyupajāyante mandāgnīnāṃ viśeṣataḥ||15||
kṣunnāśaḥ svādvatisnigdhagurvannaṃ pacyate cirāt|
bhuktaṃ vidahyate sarvaṃ jīrṇājīrṇaṃ na vetti ca||16||
sahate nātisauhityamīṣacchophaśca pādayoḥ|
śaśvadbalakṣayo'lpe'pi vyāyāme śvāsamṛcchati||17||
vṛddhiḥ purīṣanicayo rūkṣodāvartahetukā|
bastisandhau rugādhmānaṃ vardhate pāṭyate'pi ca||18||
ātanyate ca jaṭharamapi laghvalpabhojanāt|
rājījanma valīnāśa iti liṅgaṃ bhaviṣyatām||19||
ruddhvā svedāmbuvāhīni doṣāḥ srotāṃsi sañcitāḥ|
prāṇāgnyapānān sandūṣya janayantyudaraṃ nṛṇām||20||

kukṣerādhmānamāṭopaḥ śophaḥ pādakarasya ca|
mando'gniḥ ślakṣṇagaṇḍatvaṃ kārśyaṃ codaralakṣaṇam||21||
pṛthagdoṣaiḥ samastaiśca plīhabaddhakṣatodakaiḥ|
sambhavantyudarāṇyaṣṭau teṣāṃ liṅgaṃ pṛthak śṛṇu||22||
rūkṣālpabhojanāyāsavegodāvartakarśanaiḥ|
vāyuḥ prakupitaḥ kukṣihṛdbastigudamārgagaḥ||23||
hatvā'gniṃ kaphamuddhūya tena rūddhagatistataḥ|
ācinotyudaraṃ jantostvaṅmāṃsāntaramāśritaḥ||24||
tasya rūpāṇi- kukṣipāṇipādavṛṣaṇaśvayathuḥ, udaravipāṭanam, aniyatau ca vṛddhihrāsau,kukṣipārśvaśūlodāvartāṅgamardaparvabhedaśuṣkakāsakārśyadaurbalyārocakāvipākāḥ, adhogurutvaṃ, vātavarcomūtrasaṅgaḥ, śyāvāruṇatvaṃ canakhanayanavadanatvaṅmūtravarcasām, api codaraṃ tanvasitarājīsirāsantatam, āhatamādhmātadṛtiśabdavadbhavati,vāyuścordhvamadhastiryak ca saśūlaśabdaścarati, etadvātodaramiti vidyāt||25||
kaṭvamlalavaṇātyuṣṇatīkṣṇāgnyātapasevanaiḥ|
vidāhyadhyaśanājīrṇaiścāśu pittaṃ samācitam||26||
prāpyānilakaphau ruddhvā mārgamunmārgamāsthitam|
nihantyāmāśaye vahniṃ janayatyudaraṃ tataḥ||27||
tasya rūpāṇi- dāhajvaratṛṣṇāmūrcchātīsārabhramāḥ, kaṭukāsyatvaṃ, haritahāridratvaṃ [1] ca nakhanayanavadanatvaṅmūtravarcasām, api codaraṃnīlapītahāridraharitatāmrarājīsirāvanaddhaṃ, dahyate, dūyate, dhūpyate, ūṣmāyate, svidyate, klidya, mṛdusparśaṃ kṣiprapākaṃ cabhavati; etat pittodaramiti vidyāt||28||
avyāyāmadivāsvapnasvādvatisnigdhapicchilaiḥ|
dadhidugdhaudakānūpamāṃsaiścāpyatisevitaiḥ||29||
kruddhena śleṣmaṇā srotaḥsvāvṛteṣvāvṛto'nilaḥ|
tameva pīḍayan kuryādudaraṃ bahirantragaḥ [1] ||30||
tasya rūpāṇi- gauravārocakāvipākāṅgamardāḥ, suptiḥ, pāṇipādamuṣkoruśophaḥ, utkleśanidrākāsaśvāsāḥ, śuklatvaṃ canakhanayanavadanatvaṅmūtravarcasām; api codaraṃ śuklarājīsirāsantataṃ, guru, stimitaṃ, sthiraṃ, kaṭhinaṃ ca bhavati;etacchleṣmodaramiti vidyāt||31||
durbalāgnerapathyāmavirodhigurubhojanaiḥ|
strīdattaiśca rajoromaviṇmūtrāsthinakhādibhiḥ||32||
viṣaiśca mandairvātādyāḥ kupitāḥ sañcayaṃ trayaḥ|
śanaiḥ koṣṭhe prakurvanto janayantyudaraṃ nṛṇām||33||
tasya rūpāṇi-sarveṣāmeva doṣāṇāṃ samastāni liṅgānyupalabhyante, varṇāśca sarve nakhādiṣu, udaramapi nānāvarṇarājīsirāsantataṃbhavati; etat sannipātodaramiti vidyāt||34||
aśitasyātisaṅkṣobhādyānayānāticeṣṭitaiḥ|
ativyavāyabhārādhvavamanavyādhikarśanaiḥ||35||
vāmapārśvāśritaḥ plīhā cyutaḥ sthānāt pravardhate|
śoṇitaṃ vā rasādibhyo vivṛddhaṃ taṃ vivardhayet||36||
tasya plīhā kaṭhino'ṣṭhīlevādau vardhamānaḥ kacchapasaṃsthāna upalabhyate; sa copekṣitaḥ krameṇa kukṣiṃ jaṭharamagnyadhiṣṭhānaṃ caparikṣipannudaramabhinirvartayati||37||
tasya rūpāṇi-
daurbalyārocakāvipākavarcomūtragrahatamaḥpraveśapipāsāṅgamardacchardimūrcchāṅgasāda-kāsaśvāsamṛdujvarānāhāgnināśakārśyāsyavairasyaparvabhedakoṣṭhavātaśūlāni, api codaramaruṇavarṇaṃ vivarṇaṃ vānīlaharitahāridrarājimadbhavati; evameva yakṛdapi dakṣiṇapārśvasthaṃ kuryāt, tulyahetuliṅgauṣadhatvāttasya plīhajaṭhara evāvarodhaiti; etat plīhodaramiti vidyāt||38||
pakṣmabālaiḥ sahānnena bhuktairbaddhāyane gude|
udāvartaistathā'rśobhirantrasammūrcchanena vā||39||
apāno mārgasaṃrodhāddhatvā'gniṃ kupito'nilaḥ|
varcaḥpittakaphān ruddhvā janayatyudaraṃ tataḥ||40||
tasya rūpāṇi-
tṛṣṇādāhajvaramukhatāluśoṣorusādakāsaśvāsadaurbalyārocakāvipāka-varcomūtrasaṅgādhmānacchardikṣavathuśirohṛnnābhigudaśūlāni, api codaraṃ mūḍhavātaṃ sthiramaruṇaṃ nīlarāji sirāvanaddharājikaṃ vā prāyonābhyupari gopucchavadabhinirvartata iti; etadbaddhagudodaramiti vidyāt||41||
śarkarātṛṇakāṣṭhāsthikaṇṭakairannasaṃyutaiḥ|
bhidyetāntraṃ yadā bhuktairjṛmbhayā'tyaśanena vā||42||
pākaṃ gacchedrasastebhyaśchidrebhyaḥ prasravadbahiḥ|
pūrayan gudamantraṃ ca janayatyudaraṃ tataḥ||43||
tasya rūpāṇi-tadadho nābhyāḥ prāyo'bhivardhamānamudakodaraṃ bhavati, yathābalaṃ ca doṣāṇāṃ rūpāṇi darśayati, api cāturaḥ salohitanīlapītapicchilakuṇapagandhyāmavarca upaveśate, hikkāśvāsakāsatṛṣṇāpramehārocakāvipākadaurbalyaparītaśca bhavati;etacchidrodaramiti vidyāt||44||
snehapītasya mandāgneḥ kṣīṇasyātikṛśasya vā|
atyambupānānnaṣṭe'gnau mārutaḥ klomni saṃsthitaḥ||45||
srotaḥsu ruddhamārgeṣu kaphaścodakamūrcchitaḥ|
vardhayetāṃ tadevāmbu svasthānādudarāya tau||46||
tasya rūpāṇi-
anannakāṅkṣāpipāsāgudasrāvaśūlaśvāsakāsadaurbalyāni, api codaraṃnānāvarṇarājisirāsantatamudakapūrṇadṛtikṣobhasaṃsparśaṃ bhavati, etadudakodaramiti vidyāt||47||
tatra acirotpannamanupadravamanudakamaprāptamudaraṃ tvaramāṇaścikitset; upekṣitānāṃ hyeṣāṃ doṣāḥ svasthānādapavṛttāparipākāddravībhūtāḥ sandhīn srotāṃsi copakledayanti, svedaśca bāhyeṣu srotaḥsupratihatagatistiryagavatiṣṭhamānastadevodakamāpyāyayati; tatra picchotpattau maṇḍalamudaraṃ guru stimitamākoṭhitamaśabdaṃmṛdusparśamapagatarājīkamākrāntaṃ nābhyāmevopasarpati| tato'nantaramudakaprādurbhāvaḥ|
tasya rūpāṇi-
kukṣeratimātravṛddhiḥ, sirāntardhānagamanam, udakapūrṇadṛtisaṅkṣobhasaṃsparśatvaṃ ca||48||
tadā''turamupadravāḥ spṛśantichardyatīsāratamakatṛṣṇāśvāsakāsahikkādaurbalyapārśvaśūlārucisvarabhedamūtrasaṅgādayaḥ;tathāvidhamacikitsyaṃ vidyāditi||49||
bhavanti cātra-
vātātpittātkaphāt plīhnaḥ sannipātāttathodakāt|
paraṃ paraṃ kṛcchrataramudaraṃ bhiṣagādiśet||50||
pakṣādbaddhagudaṃ tūrdhvaṃ sarvaṃ jātodakaṃ tathā|
prāyo bhavatyabhāvāya cchidrāntraṃ codaraṃ nṛṇām||51||
śūnākṣaṃ kuṭilopasthamupaklinnatanutvacam|
balaśoṇitamāṃsāgniparikṣīṇaṃ ca varjayet||52||
śvayathuḥ sarvamarmotthaḥ śvāso hikkā'ruciḥ satṛṭ|
mūrcchā cchardiratīsāro nihantyudariṇaṃ naram||53||
janmanaivodaraṃ sarvaṃ prāyaḥ kṛcchratamaṃ matam|
balinastadajātāmbu yatnasādhyaṃ navotthitam||54||
ajātaśothamaruṇaṃ saśabdaṃ nātibhārikam|
sadā guḍaguḍāyacca sirājālagavākṣitam||55||
nābhiṃ viṣṭabhya pāyau tu vegaṃ kṛtvā praṇaśyati|
hṛnnābhivaṅkṣaṇakaṭīgudapratyekaśūlinaḥ||56||
karkaśaṃ sṛjato vātaṃ nātimande ca pāvake|
lolasyāvirase cāsye mūtre'lpe saṃhate viṣi||57||
ajātodakamityetairliṅgairvijñāya tattvataḥ|
upākramedbhiṣagdoṣabalakālaviśeṣavit||58||
vātodaraṃ balamataḥ pūrvaṃ snehairupācaret|
snigdhāya sveditāṅgāya dadyāt snehavirecanam||59||
hṛte doṣe parimlānaṃ veṣṭayedvāsasodaram|
tathā'syānavakāśatvādvāyurnādhmāpayet punaḥ||60||
doṣātimātropacayāt srotomārganirodhanāt|
sambhavatyudaraṃ tasmānnityameva virecayet||61||
śuddhaṃ saṃsṛjya ca kṣīraṃ balārthaṃ pāyayettu tam|
prāgutkleśānnivartyaṃ ca bale labdhe kramāt payaḥ||62||
yūṣai rasairvā mandāmlalavaṇairedhitānalam|
sodāvartaṃ punaḥ snigdhaṃ svinnamāsthāpayennaram||63||
sphuraṇākṣepasandhyasthipārśvapṛṣṭhatrikārtiṣu|
dīptāgniṃ baddhaviḍvātaṃ rūkṣamapyanuvāsayet||64||
tīkṣṇādhobhāgayukto'sya nirūho dāśamūlikaḥ|
vātaghnāmlaśṛtairaṇḍatilatailānuvāsanam||65||
avirecyaṃ tu yaṃ vidyāddurbalaṃ sthaviraṃ śiśum|
sukumāraṃ prakṛtyā'lpadoṣaṃ vā'tholbaṇānilam||66||
taṃ bhiṣak śamanaiḥ sarpiryūṣamāṃsarasaudanaiḥ|
bastyabhyaṅgānuvāsaiśca kṣīraiścopācaredbudhaḥ||67||
pittodare tu balinaṃ pūrvameva virecayet|
durbalaṃ tvanuvāsyādau śodhayet kṣīrabastinā||68||
sañjātabalakāyāgniṃ punaḥ snigdhaṃ virecayet|
payasā satrivṛtkalkenorubūkaśṛtena vā||69||
sātalātrāyamāṇābhyāṃ śṛtenāragvadhena vā|
sakaphe vā samūtreṇa savāte tiktasarpiṣā||70||
punaḥ kṣīraprayogaṃ ca bastikarma virecanam|
krameṇa dhruvamātiṣṭhan yuktaḥ pittodaraṃ jayet||71||

snigdhaṃ svinnaṃ viśuddhaṃ tu kaphodariṇamāturam|
saṃsarjayet kaṭukṣārayuktairannaiḥ kaphāpahaiḥ||72||
gomūtrāriṣṭapānaiśca cūrṇāyaskṛtibhistathā|
sakṣāraistailapānaiśca śamayettu kaphodaram||73||
sannipātodare sarvā yathoktāḥ kārayet kriyāḥ|
sopadravaṃ tu nirvṛttaṃ pratyākhyeyaṃ vijānatā|74|
udāvartarujānāhairdāhamohatṛṣājvaraiḥ|
gauravārucikāṭhinyaiścānilādīn yathākramam||75||
liṅgaiḥ plīhnyadhikān [1] dṛṣṭvā raktaṃ cāpi svalakṣaṇaiḥ|
cikitsāṃ samprakurvīta yathādoṣaṃ yathābalam||76||
snehaṃ svedaṃ virekaṃ ca nirūhamanuvāsanam|
samīkṣya kārayedbāhau vāme vā vyadhayet sirām||77||
ṣaṭpalaṃ pāyayet sarpiḥ pippalīrvā prayojayet|
saguḍāmabhayāṃ vā'pi kṣārāriṣṭagaṇāṃstathā||78||
eṣa kriyākramaḥ prokto yogān saṃśamanāñchṛṇu|
pippalī nāgaraṃ dantī citrakaṃ dviguṇābhayam||79||
viḍaṅgāṃśayutaṃ cūrṇametaduṣṇāmbunā pibet|
viḍaṅgaṃ citrakaṃ śuṇṭhīṃ saghṛtāṃ saindhavaṃ vacām||80||
dagdhvā kapāle payasā gulmaplīhāpahaṃ pibet|
rohītakalatānāṃ tu kāṇḍakānabhayājale||81||
mūtre vā sunuyāttacca saptarātrasthitaṃ pibet|
kāmalāgulmamehārśaḥplīhasarvodarakrimīn||82||
sa hanyājjāṅgalarasairjīrṇe syāccātra bhojanam|
rohītakatvacaḥ kṛtvā palānāṃ pañcaviṃśatim||83||
koladviprasthasaṃyuktaṃ kaṣāyamupakalpayet|
palikaiḥ pañcakolaistu taiḥ sarvaiścāpi tulyayā||84||
rohītakatvacā piṣṭairghṛtaprasthaṃ vipācayet|
plīhābhivṛddhiṃ śamayatyetadāśu prayojitam||85||
tathā gulmodaraśvāsakrimipāṇḍutvakāmalāḥ|
agnikarma ca kurvīta bhiṣagvātakapholbaṇe||86||
paittike jīvanīyāni sarpīṃṣi kṣīrabastayaḥ|
raktāvasekaḥ saṃśuddhiḥ kṣīrapānaṃ ca śasyate||87||
yūṣairmāṃsarasaiścāpi dīpanīyasamāyutaiḥ|
yakṛti plīhavat sarvaṃ tulyatvādbheṣajaṃ matam||88||
laghūnyannāni saṃsṛjya dadyāt plīhodare bhiṣak|
svinnāya baddhodariṇe mūtratīkṣṇauṣadhānvitam||89||
satailalavaṇaṃ dadyānnirūhaṃ sānuvāsanam|
parisraṃsīni cānnāni tīkṣṇaṃ caiva virecanam||90||
udāvartaharaṃ karma kāryaṃ vātaghnameva ca|
chidrodaramṛte svedācchleṣmodaravadācaret||91||
jātaṃ jātaṃ jalaṃ srāvyamevaṃ tadyāpayedbhiṣak|
tṛṣṇākāsajvarārtaṃ tu kṣīṇamāṃsāgnibhojanam||92||
varjayecchvāsinaṃ tadvacchūlinaṃ durbalendriyam|
apāṃ doṣaharāṇyādau pradadyādudakodare||93||
mūtrayuktāni tīkṣṇāni vividhakṣāravanti ca|
dīpanīyaiḥ kaphaghnaiśca tamāhārairupācaret||94||
dravebhyaścodakādibhyo niyacchedanupūrvaśaḥ|
sarvamevodaraṃ prāyo doṣasaṅghātajaṃ matam||95||
tasmāttridoṣaśamanīṃ kriyāṃ sarvatra kārayet|
doṣaiḥ kukṣau hi sampūrṇe vahnirmandatvamṛcchati||96||
tasmādbhojyāni bhojyāni dīpanāni laghūni ca|
raktaśālīn yavānmudgāñjāṅgalāṃśca mṛgadvijān||97||
payomūtrāsavāriṣṭānmadhusīdhuṃ tathā surām|
yavāgūmodanaṃ vā'pi yūṣairadyādrasairapi||98||
mandāmlasnehakaṭubhiḥ pañcamūlopasādhitaiḥ|
audakānūpajaṃ māṃsaṃ śākaṃ piṣṭakṛtaṃ tilān||99||
vyāyāmādhvadivāsvapnaṃ yānayānaṃ ca varjayet|
tathoṣṇalavaṇāmlāni vidāhīni gurūṇi ca||100||
nādyādannāni jaṭharī toyapānaṃ ca varjayet|
nātisāndraṃ hitaṃ pāne svādu takramapelavam||101||
tryūṣaṇakṣāralavaṇairyuktaṃ tu nicayodarī|
vātodarī pibettakraṃ pippalīlavaṇānvitam||102||
śarkarāmadhukopetaṃ svādu pittodarī pibet|
yavānīsaindhavājājīvyoṣayuktaṃ kaphodarī||103||
pibenmadhuyutaṃ takraṃ kavoṣṇaṃ nātipelavam|
madhutailavacāśuṇṭhīśatāhvākuṣṭhasaindhavaiḥ||104||
yuktaṃ plīhodarī jātaṃ savyoṣaṃ tūdakodarī|
baddhodarī tu hapuṣāyavānyajājisaindhavaiḥ ||105||
pibecchidrodarī takraṃ pippalīkṣaudrasaṃyutam|
gauravārocakārtānāṃ samandāgnyatisāriṇām||106||
takraṃ vātakaphārtānāmamṛtatvāya kalpate|
śophānāhārtitṛṇmūrcchāpīḍite kārabhaṃ payaḥ||107||
śuddhānāṃ kṣāmadehānāṃ gavyaṃ chāgaṃ samāhiṣam|
devadārupalāśārkahastipippaliśigrukaiḥ||108||
sāśvagandhaiḥ sagomūtraiḥ pradihyādudaraṃ samaiḥ|
vṛścikālīṃ vacāṃ kuṣṭhaṃ pañcamūlīṃ punarnavām||109||
bhūtīkaṃ [4] nāgaraṃ dhānyaṃ jale paktvā'vasecayet|
palāśaṃ kattṛṇaṃ rāsnāṃ tadvat paktvā'vasecayet||110||
mūtrāṇyaṣṭāvudariṇāṃ seke pāne ca yojayet|
rūkṣāṇāṃ bahuvātānāṃ tathā saṃśodhanārthinām||111||
dīpanīyāni sarpīṃṣi jaṭharaghnāni cakṣmahe|112|
pippalīpippalīmūlacavyacitrakanāgaraiḥ||112||
sakṣārairardhapalikairdviprasthaṃ sarpiṣaḥ pacet|
kalkairdvipañcamūlasya tulārdhasvarasena ca||113||
dadhimaṇḍāḍhakopetaṃ tat sarpirjaṭharāpaham|
śvayathuṃ vātaviṣṭambhaṃ gulmārśāṃsi ca nāśayet||114||
nāgaratriphalāprasthaṃ ghṛtatailāttathā''ḍhakam|
mastunaḥ sādhayitvaitat pibet sarvodarāpaham||115||
kaphamārutasambhūte gulme caitat praśasyate|
caturguṇe jale mūtre dviguṇe citrakāt pale||116||
kalke siddhaṃ ghṛtaprasthaṃ sakṣāraṃ jaṭharī pibet|
yavakolakulatthānāṃ pañcamūlarasena ca||117||
surāsauvīrakābhyāṃ ca siddhaṃ vā'pi pibedghṛtam|
ebhiḥ snigdhāya sañjāte bale śānte ca mārute||118||
sraste doṣāśaye dadyāt kalpadiṣṭaṃ virecanam|119|
paṭolamūlaṃ rajanīṃ viḍaṅgaṃ triphalātvacam||119||
kampillakaṃ nīlinīṃ ca trivṛtāṃ ceti cūrṇayet|
ṣaḍādyān kārṣikānantyāṃstrīṃśca dvitricaturguṇān||120||
kṛtvā cūrṇamato muṣṭiṃ gavāṃ mūtreṇa nā pibet|
virikto mṛdu bhuñjīta bhojanaṃ jāṅgalai rasaiḥ||121||
maṇḍaṃ peyāṃ ca pītvā nā savyoṣaṃ ṣaḍahaṃ payaḥ|
śṛtaṃ pibettataścūrṇaṃ pibedevaṃ punaḥ punaḥ||122||
hanti sarvodarāṇyetaccūrṇaṃ jātodakānyapi|
kāmalāṃ pāṇḍurogaṃ ca śvayathuṃ cāpakarṣati||123||
paṭolādyamidaṃ cūrṇamudareṣu prapūjitam|
gavākṣīṃ śaṅkhinīṃ dantīṃ tilvakasya tvacaṃ vacām||124||
pibeddrākṣāmbugomūtrakolakarkandhusīdhubhiḥ|
yavānī hapuṣā dhānyaṃ triphalā copakuñcikā||125||
kāravī pippalīmūlamajagandhā śaṭī vacā|
śatāhvā jīrakaṃ vyoṣaṃ svarṇakṣīrī sacitrakā||126||
dvau kṣārau pauṣkaraṃ mūlaṃ kuṣṭhaṃ lavaṇapañcakam|
viḍaṅgaṃ ca samāṃśāni dantyā bhāgatrayaṃ tathā||127||
trivṛdviśāle dviguṇe sātalā syāccaturguṇā|
etannārāyaṇaṃ nāma cūrṇaṃ rogagaṇāpaham||128||
nainat prāpyātivartante rogā viṣṇumivāsurāḥ|
takreṇodaribhiḥ peyaṃ gulmibhirbadarāmbunā||129||
ānaddhavāte surayā vātaroge prasannayā|
dadhimaṇḍena viṭsaṅge dāḍimāmbubhirarśasaiḥ||130||
parikarte savṛkṣāmlamuṣṇāmbubhirajīrṇake|
bhagandare pāṇḍuroge śvāse kāse galagrahe||131||
hṛdroge grahaṇīdoṣe kuṣṭhe mande'nale jvare|
daṃṣṭrāviṣe mūlaviṣe sagare kṛtrime viṣe||132||
yathārhaṃ snigdhakoṣṭhena peyametadvirecanamiti nārāyaṇacūrṇam
hapuṣāṃ kāñcanakṣīrīṃ triphalāṃ kaṭurohiṇīm||133||
nīlinīṃ trāyamāṇāṃ ca sātalāṃ trivṛtāṃ vacām|
saindhavaṃ kālalavaṇaṃ pippalīṃ ceti cūrṇayet||134||
dāḍimatriphalāmāṃsarasamūtrasukhodakaiḥ|
peyo'yaṃ sarvagulmeṣu plīhni sarvodareṣu ca||135||
śvitre kuṣṭhe sarujake savāte viṣamāgniṣu|
śothārśaḥpāṇḍurogeṣu kāmalāyāṃ halīmake||136||
vātaṃ pittaṃ kaphaṃ cāśu virekāt samprasādhayetiti
hapuṣādyaṃ cūrṇa
nīṃlinīṃ niculaṃ vyoṣaṃ dvau kṣārau lavaṇāni ca||137||
citrakaṃ ca pibeccūrṇaṃ sarpiṣodaragulmanutiti nīlinyādyaṃ cūrṇam||
kṣīradroṇaṃ sudhākṣīraprasthārdhasahitaṃ dadhi||138||
jātaṃ vimathya tadyuktyā trivṛtsiddhaṃ pibedghṛtam|
tathā siddhaṃ ghṛtaprasthaṃ payasyaṣṭaguṇe pibet||139||
snukkṣīrapalakalkena trivṛtāṣaṭpalena ca|
gulmānāṃ garadoṣāṇāmudarāṇāṃ ca śāntaye||140||
iti snuhīkṣīraghṛtam
dadhimaṇḍāḍhake siddhāt snukkṣīrapalakalkitāt|
ghṛtaprasthāt pibenmātrāṃ tadvajjaṭharaśāntaye||141||
eṣāṃ cānu pibet peyāṃ payo vā svādu vā rasam|
ghṛte jīrṇe viriktastu koṣṇaṃ nāgarakaiḥ śṛtam||142||
pibedambu tataḥ peyāṃ yūṣaṃ kaulatthakaṃ tataḥ|
pibedrūkṣastryahaṃ tvevaṃ bhūyo [1] vā pratibhojitaḥ||143||
punaḥ punaḥ pibet sarpirānupūrvyā tayaiva ca|
ghṛtānyetāni siddhāni vidadhyāt kuśalo bhiṣak||144||
gulmānāṃ garadoṣāṇāmudarāṇāṃ ca śāntaye|
pīlukalkopasiddhaṃ vā ghṛtamānāhabhedanam||145||
gulmaghnaṃ nīlinīsarpiḥ snehaṃ vā miśrakaṃ pibet|
kramānnirhṛtadoṣāṇāṃ jāṅgalapratibhojinām ||146||
doṣaśeṣanivṛttyarthaṃ yogān vakṣyāmyataḥ param|
citrakāmaradārubhyāṃ kalkaṃ kṣīreṇa nā pibet||147||
māsaṃ yuktastathā hastipippalī viśvabheṣajam|
viḍaṅgaṃ citrakaṃ dantī cavyaṃ vyoṣaṃ ca taiḥ payaḥ||148||
kalkaiḥ kolasamaiḥ pītvā pravṛddhamudaraṃ jayet|
pibet kaṣāyaṃ triphalādantīrohitakaiḥ śṛtam||149||
vyoṣakṣārayutaṃ jīrṇe rasairadyāttu jāṅgalaiḥ|
māṃsaṃ vā bhojanaṃ bhojyaṃ sudhākṣīraghṛtānvitam||150||
kṣīrānupānāṃ gomūtreṇābhayāṃ vā prayojayet|
saptāhaṃ māhiṣaṃ mūtraṃ kṣīraṃ cānannabhuk pibet||151||
māsamauṣṭraṃ payaśchāgaṃ trīnmāsān vyoṣasaṃyutam|
harītakīsahasraṃ vā kṣīrāśī vā śilājatu||152||
śilājatuvidhānena gugguluṃ vā prayojayet|
śṛṅgaverārdrakarasaḥ pāne kṣīrasamo hitaḥ||153||
tailaṃ rasena tenaiva siddhaṃ daśaguṇena vā|
dantīdravantīphalajaṃ tailaṃ dūṣyodare hitam||154||
śūlānāhavibandheṣu mastuyūṣarasādibhiḥ|
saralāmadhuśigrūṇāṃ bījebhyo mūlakasya ca||155||
tailānyabhyaṅgapānārthaṃ śūlaghnānyanilodare|
staimityārucihṛllāse mande'gnau madyapāya ca||156||
ariṣṭān dāpayet kṣārān kaphastyānasthirodare|
śleṣmaṇo vilayārthaṃ tu doṣaṃ vīkṣya bhiṣagvaraḥ||157||
pippalīṃ tilvakaṃ hiṅgu nāgaraṃ hastipippalīm|
bhallātakaṃ śigruphalaṃ triphalāṃ kaṭurohiṇīm||158||
devadāru haridre dve saralātiviṣe vacām |
kuṣṭhaṃ mustaṃ tathā pañca lavaṇāni prakalpya ca||159||
dadhisarpirvasāmajjatailayuktāni dāhayet|
annādūrdhvamataḥ kṣārādbiḍālakapadaṃ pibet||160||
madirādadhimaṇḍoṣṇajalāriṣṭasurāsavaiḥ|
hṛdrogaṃ śvayathuṃ gulmaṃ plīhārśojaṭharāṇi ca||161||
visūcikāmudāvartaṃ vātāṣṭhīlāṃ ca nāśayet|
kṣāraṃ cājakarīṣāṇāṃ srutaṃ mūtrairvipācayet||162||
kārṣikaṃ pippalīmūlaṃ pañcaiva lavaṇāni ca|
pippalīṃ citrakaṃ śuṇṭhīṃ triphalāṃ trivṛtāṃ vacām||163||
dvau kṣārau sātalāṃ dantīṃ svarṇakṣīrīṃ viṣāṇikām|
kolapramāṇāṃ vaṭikāṃ pibet sauvīrasaṃyutām||164||
śvayathāvavipāke ca pravṛddhe ca dakodare|
bhāvitānāṃ gavāṃ mūtre ṣaṣṭikānāṃ tu taṇḍulaiḥ||165||
yavāgūṃ payasā siddhāṃ prakāmaṃ bhojayennaram|
pibedikṣurasaṃ cānu jaṭharāṇāṃ nivṛttaye||166||
svaṃ svaṃ sthānaṃ vrajantyevaṃ tathā pittakaphānilāḥ|
śaṅkhinīsnuktrivṛddantīcirabilvādipallavaiḥ||167||
śākaṃ gāḍhapurīṣāya prāgbhaktaṃ dāpayedbhiṣak |
tato'smai śithilībhūtavarcodoṣāya śāstravit||168||
dadyānmūtrayutaṃ kṣīraṃ doṣaśeṣaharaṃ śivam|
pārśvaśūlamupastambhaṃ hṛdgrahaṃ cāpi mārutaḥ||169||
janayedyasya taṃ tailaṃ bilvakṣāreṇa pāyayet|
tathā'gnimanthasyonākapalāśatilanālajaiḥ||170||
balākadalyapāmārgakṣāraiḥ pratyekaśaḥ srutaiḥ|
tailaṃ paktvā bhiṣagdadyādudarāṇāṃ praśāntaye||171||
nivartate codariṇāṃ hṛdgrahaścānilodbhavaḥ|172|
kaphe vātena pittena tābhyāṃ vā'pyāvṛte'nile||172||
balinaḥ svauṣadhayutaṃ tailameraṇḍajaṃ hitam|
suvirikto naro yastu punarādhmāpito bhavet||173||
susnigdhairamlalavaṇairnirūhaistamupācaret|
sopastambho'pi vā vāyurādhmāpayati yaṃ naram||174||
tīkṣṇaiḥ sakṣāragomūtrairbastibhistamupācaret|175|
kriyātivṛtte jaṭhare tridoṣe cāpraśāmyati||175||
jñātīn sasuhṛdo dārān brāhmaṇānnṛpatīn gurūn|
anujñāpya bhiṣak karma vidadhyāt saṃśayaṃ bruvan||176||
akriyāyāṃ dhruvo mṛtyuḥ kriyāyāṃ saṃśayo bhavet|
evamākhyāya tasyedamanujñātaḥ suhṛdgaṇaiḥ||177||
pānabhojanasaṃyuktaṃ viṣamasmai prayojayet|
yasmin vā kupitaḥ sarpo visṛjeddhi phale viṣam||178||
bhojayettadudariṇaṃ pravicārya bhiṣagvaraḥ|
tenāsya doṣasaṅghātaḥ sthiro līno vimārgagaḥ||179||
viṣeṇāśupramāthitvādāśu bhinnaḥ pravartate|
viṣeṇa hṛtadoṣaṃ taṃ śītāmbupariṣecitam||180||
pāyayeta bhiṣagdugdhaṃ yavāgūṃ vā yathābalam|
trivṛnmaṇḍūkaparṇyośca śākaṃ sayavavāstukam||181||
bhakṣayet kālaśākaṃ vā svarasodakasādhitam |
niramlalavaṇasnehaṃ svinnāsvinnamanannabhuk||182||
māsamekaṃ tataścaiva tṛṣitaḥ svarasaṃ pibet|
evaṃ vinirhṛte doṣe śākairmāsāt paraṃ tataḥ||183||
durbalāya prayuñjīta prāṇabhṛt kārabhaṃ payaḥ|184|
idaṃ tu śalyahartṝṇāṃ karma syāddṛṣṭakarmaṇām||184||
vāmaṃ kukṣiṃ māpayitvā nābhyadhaścaturaṅgulam|
mātrāyuktena śastreṇa pāṭayenmatimān bhiṣak||185||
vipāṭyāntraṃ tataḥ paścādvīkṣya baddhakṣatāntrayoḥ|
sarpiṣā'bhyajya keśādīnavamṛjya vimokṣayet||186||
mūrcchanādyacca sammūḍhamantraṃ tacca vimokṣayet|
chidrāṇyantrasya tu sthūlairdaṃśayitvā pipīlikaiḥ||187||
bahuśaḥ saṅgṛhītāni jñātvā cchitvā pipīlikān|
pratiyogaiḥ [2] praveśyāntraṃ preyaiḥ [3] sīvyedvraṇaṃ tataḥ||188||
tathā jātodakaṃ sarvamudaraṃ vyadhayedbhiṣak|
vāmapārśve tvadho nābhernāḍīṃ dattvā ca gālayet||189||
visrāvya ca vimṛdyaitadveṣṭayedvāsasodaram|
tathā bastivirekādyairmlānaṃ sarvaṃ ca veṣṭayet||190||
niḥsrute laṅghitaḥ peyāmasnehalavaṇāṃ pibet|
ataḥ paraṃ tu ṣaṇmāsān kṣīravṛttirbhavennaraḥ||191||
trīn māsān payasā peyāṃ pibettrīṃścāpi bhojayet|
śyāmākaṃ koradūṣaṃ vā kṣīreṇālavaṇaṃ laghu||192||
naraḥ saṃvatsareṇaivaṃ jayet prāptaṃ jalodaram|
prayogāṇāṃ ca sarveṣāmanu kṣīraṃ prayojayet||193||
doṣānubandharakṣārthaṃ balasthairyārthameva ca|
prayogāpacitāṅgānāṃ hitaṃ hyudariṇāṃ payaḥ|
sarvadhātukṣayārtānāṃ devānāmamṛtaṃ yathā||194||
tatra ślokau-
hetuṃ prāgrūpamaṣṭānāṃ liṅgaṃ vyāsasamāsataḥ|
upadravān garīyastvaṃ sādhyāsādhyatvameva ca||195||
jātājātāmbuliṅgāni cikitsāṃ coktavānṛṣiḥ|
samāsavyāsanirdeśairudarāṇāṃ cikitsite||196||











Chapter 14

athāto'rśaścikitsitaṃ vyākhyāsyāmaḥ||1||
iti ha smāha bhagavānātreyaḥ||2||
āsīnaṃ munimavyagraṃ kṛtajāpyaṃ kṛtakṣaṇam|
pṛṣṭavānarśasāṃ yuktamagniveśaḥ punarvasum||3||
prakopa hetuṃ saṃsthānaṃ sthānaṃ liṅgaṃ cikitsitam|
sādhyāsādhya vibhāgaṃ ca tasmai tanmunirabravīt||4||
iha khalvagniveśa! dvividhānyarśāṃsi- kānicit sahajāni, kānicijjātasyottarakālajāni|
tatra bījaṃ gudavali bījopa taptamāyatanamarśasāṃ sahajānām|
tatra dvividho bījopataptau hetuḥ- mātāpitrorapacāraḥ, pūrvakṛtaṃ ca karma; tathā'nyeṣāmapi sahajānāṃ vikārāṇām|
tatra sahajāni saha jātāni śarīreṇa, arśāṃsītyadhimāṃsavikārāḥ||5||
sarveṣāṃ cārśasāṃ kṣetraṃ- gudasyārdha pañcamāṅgulāvakāśe tribhāgāntarāstisro gudavalayaḥ kṣetramiti; kecittu bhūyāṃsameva deśamupadiśantyarśasāṃ- śiśnamapatyapathaṃ gala tālu mukha nāsikā karṇākṣi vartmāni tvak ceti|
tadastyadhi māṃsa deśatayā, gudavalijānāṃ tvarśāṃsīti sañjñā tantre'smin|
sarveṣāṃ cārśasāmadhiṣṭhānaṃ- medo māṃsaṃ tvak ca||6||
tatra sahajānyarśāṃsi kānicidaṇūni, kānicinmahānti, kāniciddīrghāṇi, kāniciddhrasvāni, kānicidvṛttāni, kānicidviṣamavisṛtāni, kānicidantaḥkuṭilāni, kānicidbahiḥkuṭilāni, kānicijjaṭilāni, kānicidantarmukhāni, yathāsvaṃ doṣānubandhavarṇāni||7||
tairupahato janma prabhṛti bhavatyatikṛśo vivarṇaḥ kṣāmo dīnaḥ pracura vibaddha vāta mūtra purīṣaḥ śarkarāśmarīmān, tathā'niyatavibaddhamuktapakvāmaśuṣkabhinnavarcā antarā'ntarā śveta pāṇḍu harita pīta raktāruṇa tanu sāndra picchila kuṇapagandhyāma purīṣopaveśī, nābhi basti vaṅkṣaṇoddeśe pracura parikartikānvitaḥ, sagudaśūla pravāhikā pariharṣa prameha prasakta viṣṭambhāntrakūjodāvarta hṛdayendriyopalepaḥ pracura vibaddha tiktāmlodgāraḥ, sudurbalaḥ, sudurbalāgniḥ, alpaśukraḥ, krodhano, duḥkhopacāraśīlaḥ, kāsa śvāsa tamaka tṛṣṇā hṛllāsa cchardyarocakā vipāka pīnasa kṣavathu parītaḥ, taimirikaḥ, śiraḥśūlī, kṣāmabhinnasannasaktajarjarasvaraḥ, karṇarogī, śūna pāṇipāda vadanākṣikūṭaḥ, sajvaraḥ, sāṅgamardaḥ, sarva parvāsthi śūlī ca, antarā'ntarā pārśva kukṣi basti hṛdaya pṛṣṭha trikagrahopataptaḥ, pradhyānaparaḥ, paramālasaśceti; janma prabhṛtyasya gudajairāvṛto mārgoparodhādvāyurapānaḥ pratyārohan samānavyānaprāṇodānān pittaśleṣmāṇau ca prakopayati, ete sarva eva prakupitāḥ pañca vāyavaḥ pittaśleṣmāṇau cārśasamabhidravanta etān vikārānupajanayanti; ityuktāni sahajānyarśāṃsi||8||
ata ūrdhvaṃ jātasyottarakālajāni vyākhyāsyāmaḥ- guru madhura śītābhiṣyandi vidāhi viruddhājīrṇa pramitāśanā sātmya bhojanādgavya mātsya vārāha māhiṣā jāvika piśita bhakṣaṇāt kṛśa śuṣka pūtimāṃsa paiṣṭika paramānna kṣīra dadhi maṇḍa tilaguḍa vikṛti sevanānmāṣayūṣekṣurasa piṇyāka piṇḍāluka śuṣka śāka- śuktala śuna kilāṭa takra piṇḍaka bisa mṛṇāla śālūka krauñcādana kaśeruka śṛṅgāṭakatarūṭa virūḍha nava śūka śamī- dhānyāmamūlakopayogādguru phala śāka rāga haritaka mardaka vasā śiraspada paryuṣita pūti śīta saṅkīrṇānnābhyavahārānmanda- kātikrānta madyapānādvyāpanna guru salilapānādati snehapānādasaṃśodhanādbastikarma vibhramāda vyāyāmāda vyavāyāddivāsvapnāt sukha śayanāsana sthāna sevanāccopahatāgnermalopacayo bhavatyatimātraṃ, tathotkaṭaka viṣama kaṭhināsanasevanādudbhrāntayānoṣṭrayānādati vyavāyādbastinetrā samyakpraṇidhānādgudakṣaṇanāda bhīkṣṇaṃ śītāmbu saṃsparśāccelaloṣṭa tṛṇādi gharṣaṇāt pratatāti nirvāhaṇādvātamūtrapurīṣavegodīraṇāt samudīrṇa vega vinigrahāt strīṇāṃ cāmagarbhabhraṃśādgarbhotpīḍanādviṣamaprasūtibhiśca prakupito vāyurapānastaṃ malamupacitamadhogamāsādya gudavaliṣvādhatte, tatastāsvarśāṃsi prādurbhavanti||9||
sarṣapa masūra māṣa mudgamakuṣṭha kayava kalāya piṇḍiṭiṇṭikera kebuka tinduka karkandhu kākaṇantikā bimbī badara karīrodumbara- kharjūra jāmbava gostanāṅguṣṭha kaśeru śṛṅgāṭaka śṛṅgīdakṣa śikhi śukatuṇḍa jihvā padmamukulakarṇikā saṃsthānāni sāmānyādvāta pitta kapha prabalāni||10||
teṣāmayaṃ viśeṣaḥ- śuṣkamlāna kaṭhina paruṣa rūkṣa śyāvāni, tīkṣṇāgrāṇi, vakrāṇi, sphuṭita mukhāni, viṣama visṛtāni, śūlākṣepatodasphuraṇa cimicimāsaṃharṣa parītāni, snigdhoṣṇopaśayāni, pravāhikā dhmāna śiśna vṛṣaṇa basti vaṅkṣaṇa hṛdgrahāṅgamarda hṛdaya drava prabalāni, pratata vibaddha vāta mūtra varcāṃsi, ūru kaṭī pṛṣṭha trika pārśva kukṣi basti śūla śiro'bhitāpa kṣavathūdgāra pratiśyāya kāsodāvartāyāma śoṣa śotha- mūrcchārocaka mukhavairasya taimirya kaṇḍū nāsā karṇa śaṅkha śūla svaropaghātakarāṇi, śyāvāruṇa paruṣa nakha nayana vadana tvaṅmūtra purīṣasya vātolbaṇānyarśāṃsīti vidyāt||11||
bhavataścātra-
kaṣāya kaṭu tiktāni rūkṣa śīta laghūni ca|
pramitālpāśanaṃ tīkṣṇa madya maithuna sevanam||12||
laṅghanaṃ deśakālau ca śītau vyāyāmakarma ca|
śoko vātātapasparśo heturvātārśasāṃ mataḥ||13||
mṛdu śithila sukumārāṇya sparśasahāni, rakta pīta nīla kṛṣṇāni, svedopakleda bahulāni, visra gandhi tanu pīta rakta srāvīṇi, rudhiravahāni, dāha kaṇḍū śūla nistoda pākavanti, śītopaśayāni, sambhinnapīta harita varcāṃsi, pīta visragandhi pracura viṇmūtrāṇi, pipāsā jvara tamaka sammoha bhojana dveṣakarāṇi pīta nakha nayana tvaṅmūtra purīṣasya pittolbaṇānyarśāṃsīti vidyāt||14||
bhavataścātra-
kaṭūṣṇa lavaṇa kṣāra vyāyāmāgnyātapa prabhāḥ |
deśa kālāvaśiśirau krodho madyamasūyanam||15||
vidāhi tīkṣṇamuṣṇaṃ ca sarvaṃ pānānnabheṣajam|
pittolbaṇānāṃ vijñeyaḥ prakope heturarśasām||16||
tatra yāni pramāṇavanti, upacitāni, ślakṣṇāni, sparśasahāni, snigdha śveta pāṇḍu picchilāni, stabdhāni, gurūṇi, stimitāni, supta suptāni, sthira śvayathūni, kaṇḍū bahulāni, bahupratata piñjara śvetarakta picchā srāvīṇi, guru picchila śveta mūtra purīṣāṇi, rūkṣoṣṇopaśayāni, pravāhikātimātrotthānavaṅkṣaṇānāhavanti, parikartikā hṛllāsa niṣṭhīvikā kāsārocaka pratiśyāya gaurava cchardi mūtrakṛcchra śoṣa śotha- pāṇḍu roga śītajvarāśmarī śarkarā hṛdayendriyopalepāsya mādhurya pramehakarāṇi, dīrghakālānubandhīni, atimātramagnimārdava klaibyakarāṇi, āma vikāra prabalāni, śukla nakha nayana vadana tvaṅmūtrapurīṣasya śleṣmolbaṇānyarśāṃsīti vidyāt||17||
bhavataścātra-
madhura snigdha śītāni lavaṇāmla gurūṇi ca|
avyāyāmo divāsvapnaḥ śayyāsanasukhe ratiḥ||18||
prāgvātasevā śītau ca deśakālāvacintanam|
ślaiṣmikāṇāṃ samuddiṣṭametat kāraṇamarśasām||19||
hetu lakṣaṇa saṃsargādvidyāddvandvolbaṇāni ca|
sarvo hetustridoṣāṇāṃ sahajairlakṣaṇaiḥ samam||20||
viṣṭambho'nnasya daurbalyaṃ kukṣerāṭopa eva ca|
kārśyamudgārabāhulyaṃ sakthisādo'lpaviṭkatā||21||
grahaṇīdoṣapāṇḍvarterāśaṅkā codarasya ca|
pūrvarūpāṇi nirdiṣṭānyarśasāmabhivṛddhaye||22||
arśāṃsi khalu jāyante nāsannipatitaistribhiḥ|
doṣairdoṣaviśeṣāttu viśeṣaḥ kalpyate'rśasām||23||
pañcātmā mārutaḥ pittaṃ kapho gudavalitrayam|
sarva eva prakupyanti gudajānāṃ samudbhave||24||
tasmādarśāṃsi duḥkhāni bahuvyādhikarāṇi ca|
sarvadehopatāpīni prāyaḥ kṛcchratamāni ca||25||
haste pāde mukhe nābhyāṃ gude vṛṣaṇayostathā|
śotho hṛtpārśvaśūlaṃ ca yasyāsādhyo'rśaso hi saḥ||26||
hṛtpārśvaśūlaṃ sammohaśchardiraṅgasya rug jvaraḥ|
tṛṣṇā gudasya pākaśca nihanyargudajāturam||27||
sahajāni tridoṣāṇi yāni cābhyantarāṃ valim|
jāyante'rśāṃsi saṃśritya tānyasādhyāni nirdiśet||28||
śeṣatvādāyuṣastāni catuṣpādasamanvite|
yāpyante dīptakāyāgneḥ pratyākhyeyānyato'nyathā||29||
dvandvajāni dvitīyāyāṃ valau yānyāśritāni ca|
kṛcchrasādhyāni tānyāhuḥ parisaṃvatsarāṇi ca||30||
bāhyāyāṃ tu valau jātānyekadoṣolbaṇāni ca|
arśāṃsi sukhasādhyāni na cirotpātatāni ca||31||
teṣāṃ praśamane yatnamāśu kuryādvicakṣaṇaḥ|
tānyāśu hi gudaṃ baddhvā kuryurbaddhagudodaram||32||
tatrāhureke śastreṇa kartanaṃ hitamarśasām|
dāhaṃ kṣāreṇa cāpyeke, dāhameke tathā'gninā||33||
astyetadbhūritantreṇa dhīmatā dṛṣṭakarmaṇā|
kriyate trividhaṃ karma bhraṃśastatra sudāruṇaḥ||34||
puṃstvopaghātaḥ śvayathurgude vegavinigrahaḥ|
ādhmānaṃ dāruṇaṃ śūlaṃ vyathā raktātivartanam||35||
punarviroho rūḍhānāṃ kledo bhraṃśo gudasya ca|
maraṇaṃ vā bhavecchīghraṃ śastrakṣārāgnivibhramāt||36||
yattu karma sukhopāyamalpabhraṃśamadāruṇam|
tadarśasāṃ pravakṣyāmi samūlānāṃ vivṛttaye||37||
vātaśleṣmolbaṇānyāhuḥ śuṣkāṇyarśāṃsi tadvidaḥ|
prasrāvīṇi tathā''rdrāṇi raktapittolbaṇāni ca||38||
tatra śuṣkārśasāṃ pūrvaṃ pravakṣyāmi cikitsitam|
stabdhāni svedayet pūrvaṃ śophaśūlānvitāni ca||39||
citraka kṣāra bilvānāṃ tailenābhyajya buddhimān|
yava māṣa kulatthānāṃ pulākānāṃ ca poṭṭalaiḥ||40||
gokharāśvaśakṛtpiṇḍaistilakalkaistuṣaistathā|
vacāśatāhvāpiṇḍairvā sukhoṣṇaiḥ snehasaṃyutaiḥ||41||
śaktūnāṃ piṇḍikābhirvā snigdhānāṃ tailasarpiṣā|
śuṣkamūlakapiṇḍairvā piṇḍairvā kārṣṇagandhikaiḥ||42||
rāsnāpiṇḍaiḥ sukhoṣṇairvā sasnehairhāpuṣairapi|
iṣṭakasya kharāhvāyāḥ śākairgṛñjanakasya vā||43||
abhyajya kuṣṭhatailena svedayet poṭṭalīkṛtaiḥ|
vṛṣārkairaṇḍabilvānāṃ patrotkvāthaiśca secayet||44||
mūlaka triphalārkāṇāṃ veṇūnāṃ varuṇasya ca|
agnimanthasya śigrośca patrāṇyaśmantakasya ca||45||
jalenotkvāthya śūlārtaṃ svabhyaktamavagāhayet|
kolotkvāthe'thavā koṣṇe sauvīraka tuṣodake||46||
bilvakvāthe'thavā takre dadhimaṇḍāmlakāñjike|
gomūtre vā sukhoṣṇe taṃ svabhyaktamavagāhayet||47||
kṛṣṇa sarpa varāhoṣṭra jatukāvṛṣadaṃśajām|
vasāmabhyañjane dadyāddhūpanaṃ cārśasāṃ hitam||48||
nṛkeśāḥ sarpanirmoko vṛṣadaṃśasya carma ca|
arkamūlaṃ śamīpatramarśobhyo dhūpanaṃ hitam||49||
tumburūṇi viḍaṅgāni devadārvakṣatā ghṛtam|
bṛhatī cāśvagandhā ca pippalyaḥ surasā ghṛtam||50||
varāhavṛṣaviṭ caiva dhūpanaṃ saktavo ghṛtam|
kuñjarasya purīṣaṃ tu ghṛtaṃ sarjarasastathā||51||
haridrā cūrṇa saṃyuktaṃ sudhā kṣīraṃ pralepanam|
gopitta piṣṭāḥ pippalyaḥ saharidrāḥ pralepanam||52||
śirīṣa bījaṃ kuṣṭhaṃ ca pippalyaḥ saindhavaṃ guḍaḥ|
arka kṣīraṃ sudhā kṣīraṃ triphalā ca pralepanam||53||
pippalyaścitrakaḥ śyāmā kiṇvaṃ madana taṇḍulāḥ|
pralepaḥ kukkuṭa śakṛddharidrā guḍasaṃyutaḥ||54||
dantī śyāmā'mṛtāsaṅgaḥ pārāvataśakṛdguḍaḥ|
pralepaḥ syādgajāsthīni nimbo bhallātakāni ca||55||
pralepaḥ syādalaṃ koṣṇaṃ vāsantakavasāyutam|
śūlaśvayathuhṛdyuktaṃ culūkīvasayā'thavā||56||
ārkaṃ payaḥ sudhākāṇḍaṃ kaṭukālābupallavāḥ|
karañjo bastamūtraṃ ca lepanaṃ śreṣṭhamarśasām||57||
abhyaṅgādyāḥ pradehāntā ya ete parikīrtitāḥ|
stambha śvayathu kaṇḍvarti śamanāste'rśasāṃ matāḥ||58||
pradehāntairupakrāntānyarśāṃsi prasravanti hi|
sañcitaṃ duṣṭarudhiraṃ tataḥ sampadyate sukhī||59||
śītoṣṇā snigdha rūkṣairhi na vyādhi rupaśāmyati|
rakte duṣṭe bhiṣak tasmādraktamevāvasecayet||60||
jalaukobhistathā śastraiḥ sūcībhirvā punaḥ punaḥ|
avartamānaṃ rudhiraṃ raktārśobhyaḥ pravāhayet||61||
guda śvayathu śūlārtaṃ mandāgniṃ pāyayettu tam|
tryūṣaṇaṃ pippalīmūlaṃ pāṭhāṃ hiṅgu sacitrakam||62||
sauvarcalaṃ puṣkarākhyamajājīṃ bilvapeṣikām|
biḍaṃ yavānīṃ hapuṣāṃ viḍaṅgaṃ saindhavaṃ vacām||63||
tintiḍīkaṃ ca maṇḍena madyenoṣṇodakena vā|
tathā'rśograhaṇīdoṣaśūlānāhādvimucyate||64||
pācanaṃ pāyayedvā tadyaduktaṃ hyātisārike|
guḍāmabhayāṃ vā'pi prāśayet paurvabhaktikīm||65||
pāyayedvā trivṛccūrṇaṃ triphalārasasaṃyutam|
hṛte gudāśraye doṣe gacchantyarśāṃsi saṅkṣayam||66||
gomūtrādhyuṣitāṃ dadyāt saguḍāṃ vā harītakīm|
harītakīṃ takrayutāṃ triphalāṃ vā prayojayet||67||
sanāgaraṃ citrakaṃ vā sīdhuyuktaṃ prayojayet|
dāpayeccavyayuktaṃ vā sīdhuṃ sājājicitrakam||68||
surāṃ sahapuṣāpāṭhāṃ dadyāt sauvarcalānvitām|
dadhittha bilva saṃyuktaṃ yuktaṃ vā cavyacitrakaiḥ||69||
bhallātaka yutaṃ vā'pi pradadyāttakratarpaṇam|
bilva nāgara yuktaṃ vā yavānyā citrakeṇa ca||70||
citrakaṃ hapuṣāṃ hiṅguṃ dadyādvā takrasaṃyutam|
pañcakola yutaṃ vā'pi takramasmai pradāpayet||71||
hapuṣāṃ kuñcikāṃ dhānyamajājīṃ kāravīṃ śaṭīm|
pippalīṃ pippalīmūlaṃ citrakaṃ hastipippalīm||72||
yavānīṃ cājamodāṃ ca cūrṇitaṃ takrasaṃyutam|
mandāmlakaṭukaṃ vidvān sthāpayeddhṛtabhājane||73||
vyaktāmlakaṭukaṃ jātaṃ takrāriṣṭaṃ mukhapriyam|
prapibenmātrayā kāleṣvannasya tṛṣitastriṣu||74||
dīpanaṃ rocanaṃ varṇyaṃ kaphavātānulomanam|
guda śvayathu kaṇḍvartināśanaṃ balavardhanam||75||
iti takrāriṣṭaḥ|
tvacaṃ citraka mūlasya piṣṭvā kumbhaṃ pralepayet|
takraṃ vā dadhi vā tatra jātamarśoharaṃ pibet||76||
vātaśleṣmārśasāṃ takrāt paraṃ nāstīha bheṣajam|
tat prayojyaṃ yathādoṣaṃ sasnehaṃ rūkṣameva vā||77||
saptāhaṃ vā daśāhaṃ vā pakṣaṃ māsamathāpi vā|
balakālaviśeṣajño bhiṣak takraṃ prayojayet||78||
atyarthamṛdukāyāgnestakramevāvacārayet|
sāyaṃ vā lājaśaktūnāṃ dadyāttakrāvalehikām||79||
jīrṇe takre pradadyādvā takrapeyāṃ sasaindhavām|
takrānupānaṃ sasnehaṃ takraudanamataḥ param||80||
yūṣairmāṃsarasairvā'pi bhojayettakrasaṃyutaiḥ|
yūṣai rasena vā'pyūrdhvaṃ takrasiddhena bhojayet||81||
kālakramajñaḥ sahasā na ca takraṃ nivartayet|
takraprayogo māsāntaḥ krameṇoparamo hitaḥ||82||
apakarṣo yathotkarṣo na tvannādapakṛṣyate|
śaktyāgamanarakṣārthaṃ dārḍhyārthamanalasya ca||83||
balopacayavarṇārthameṣa nirdiśyate kramaḥ|
rūkṣamardhoddhṛtasnehaṃ yataścānuddhṛtaṃ ghṛtam||84||
takraṃ doṣāgnibalavittrividhaṃ tat prayojayet|
hatāni na virohanti takreṇa gudajāni tu||85||
bhūmāvapi niṣiktaṃ taddahettakraṃ tṛṇolupam|
kiṃ punardīptakāyāgneḥ śuṣkāṇyarśāṃsi dehinaḥ||86||
srotaḥsu takraśuddheṣu rasaḥ samyagupaiti yaḥ|
tena puṣṭirbalaṃ varṇaḥ praharṣaścopajāyate||87||
vātaśleṣmavikārāṇāṃ śataṃ cāpi nivartate|
nāsti takrāt paraṃ kiñcidauṣadhaṃ kaphavātaje||88||
pippalīṃ pippalīmūlaṃ citrakaṃ hastipippalīm|
śṛṅgaveramajājīṃ ca kāravīṃ dhānyatumburu||89||
bilvaṃ karkaṭakaṃ pāṭhāṃ piṣṭvā peyāṃ vipācayet|
phalāmlāṃ yamakairbhṛṣṭāṃ tāṃ dadyādgudajāpahām||90||
etaiścaiva khaḍān kuryādetaiśca vipacejjalam|
etaiścaiva ghṛtaṃ sādhyamarśasāṃ vinivṛttaye||91||
śaṭī palāśa siddhāṃ vā pippalyā nāgareṇa vā|
dadyādyavāgūṃ takrāmlāṃ maricairavacūrṇitām||92||
śuṣka mūlaka yūṣaṃ vā yūṣaṃ kaulatthameva vā|
dadhittha bilva yūṣaṃ vā sakulatthamakuṣṭhakam||93||
chāgalaṃ vā rasaṃ dadyādyūṣairebhirvimiśritam|
lāvādīnāṃ phalāmlaṃ vā satakraṃ grāhibhiryutam||94||
raktaśālirmahāśāliḥ kalamo lāṅgalaḥ sitaḥ|
śāradaḥ ṣaṣṭikaścaiva syādannavidhirarśasām||95||
ityukto bhinnaśakṛtāmarśasāṃ ca kriyākramaḥ|96|
ye'tyarthaṃ gāḍhaśakṛtasteṣāṃ vakṣyāmi bheṣajam||96||
sasnehaiḥ śaktubhiryuktāṃ prasannāṃ lavaṇī kṛtām|
dadyānmatsyaṇḍikāṃ pūrvaṃ bhakṣayitvā sanāgarām||97||
guḍaṃ sanāgaraṃ pāṭhāṃ phalāmlaṃ pāyayecca tam|
guḍaṃ ghṛta yava kṣāra yuktaṃ vā'pi prayojayet||98||
yavānīṃ nāgaraṃ pāṭhāṃ dāḍimasya rasaṃ guḍam|
satakra lavaṇaṃ dadyādvātavarco'nulomanam||99||
duḥsparśakena bilvena yavānyā nāgareṇa vā|
ekaikenāpi saṃyuktā pāṭhā hantyarśasāṃ rujam||100||
prāgbhaktaṃ yamake bhṛṣṭān saktubhiścāvacūrṇitān|
karañja pallavān dadyādvātarco'nulomanān||101||
madirāṃ vā salavaṇāṃ sīdhuṃ sauvīrakaṃ tathā|
guḍa nāgarasaṃyuktaṃ pibedvā paurvabhaktikam||102||
pippalī nāgara kṣāra kāravī dhānya jīrakaiḥ|
phāṇitena ca saṃyojya phalāmlaṃ dāpayedghṛtam||103||
pippalī pippalīmūlaṃ citrako hastipippalī|
śṛṅgaverayavakṣārau taiḥ siddhaṃ vā pibedghṛtam||104||
cavya citraka siddhaṃ vā guḍa kṣāra samanvitam|
pippalīmūla siddhaṃ vā saguḍakṣāra nāgaram ||105||
pippalī pippalīmūla dadhi dāḍima dhānyakaiḥ |
siddhaṃ sarpi rvidhātavyaṃ vāta varco vibandhanut||106||
cavyaṃ trikaṭukaṃ pāṭhāṃ kṣāraṃ kustumburūṇi ca|
yavānīṃ pippalīmūlamubhe ca viḍasaindhave||107||
citrakaṃ bilvamabhayāṃ piṣṭvā sarpirvipācayet|
śakṛdvātānulomyārthaṃ jāte dadhni caturguṇe||108||
pravāhikāṃ gudabhraṃśaṃ mūtrakṛcchraṃ parisravam|
gudavaṅkṣaṇaśūlaṃ ca ghṛtametadvyapohati||109||
nāgaraṃ pippalīmūlaṃ citrako hastipippalī|
śvadaṃṣṭrā pippalī dhānyaṃ bilvaṃ pāṭhā yavānikā||110||
cāṅgerīsvarase sarpiḥ kalkairetairvipācayet|
caturguṇena dadhnā ca tadghṛtaṃ kaphavātanut||111||
arśāṃsi grahaṇīdoṣaṃ mūtrakṛcchraṃ pravāhikām|
gudabhraṃśārtimānāhaṃ ghṛtametadvyapohati||112||
pippalīṃ nāgaraṃ pāṭhāṃ śvadaṃṣṭrāṃ ca pṛthak pṛthak|
bhāgāṃstripalikān kṛtvā kaṣāyamupakalpayet||113||
gaṇḍīraṃ pippalīmūlaṃ vyoṣaṃ cavyaṃ ca citrakam|
piṣṭvā kaṣāye vinayet pūte dvipalikaṃ bhiṣak||114||
palāni sarpiṣastasmiṃścatvāriṃśat pradāpayet|
cāṅgerīsvarasaṃ tulyaṃ sarpiṣā dadhi ṣaḍguṇam||115||
mṛdvagninā tataḥ sādhyaṃ siddhaṃ sarpirnidhāpayet|
tadāhāre vidhātavyaṃ pāne prāyogike vidhau||116||
grahaṇyarśovikāraghnaṃ gulmahṛdroganāśanam|
śothaplīhodarānāhamūtrakṛcchrajvarāpaham||117||
kāsahikkāruciśvāsasūdanaṃ pārśvaśūlanut|
balapuṣṭikaraṃ varṇyamagnisandīpanaṃ param||118||
saguḍāṃ pippalī yuktāṃ ghṛtabhṛṣṭāṃ harītakīm|
trivṛddantīyutāṃ vā'pi bhakṣayedānulomikīm||119||
viḍvāta kapha pittānāmānulomye'tha nirvṛte|
gude'rśāṃsi praśāmyanti pāvakaścābhivardhate||120||
barhi tittiri lāvānāṃ rasānamlān susaṃskṛtān|
dakṣāṇāṃ vartakānāṃ ca dadyādviḍvātasaṅgrahe||121||
trivṛddantīpalāśānāṃ cāṅgeryāścitrakasya ca|
yamake bharjitaṃ dadyācchākaṃ dadhi samanvitam||122||
upodikāṃ taṇḍulīyaṃ vīrāṃ vāstuka pallavān|
suvarcalāṃ saloṇīkāṃ yava śākamavalgujam||123||
kākamācīṃ ruhāpatraṃ mahāpatraṃ tathā'mlikām|
jīvantīṃ śaṭiśākaṃ ca śākaṃ gṛñjanakasya ca||124||
dadhi dāḍima siddhāni yamake bharjitāni ca|
dhānya nāgara yuktāni śākānyetāni dāpayet||125||
godhālopāka mārjāra śvāviduṣṭragavāmapi|
kūrma śallakayoścaiva sādhayecchākavadrasān||126||
rakta śālyodanaṃ dadyādrasaistairvāta śāntaye|127|
jñātvā vātolbaṇaṃ rūkṣaṃ mandāgniṃ gudajāturam||127||
madirāṃ śārkaraṃ jātaṃ sīdhuṃ takraṃ tuṣodakam|
ariṣṭaṃ dadhimaṇḍaṃ vā śṛtaṃ vā śiśiraṃ jalam||128||
kaṇṭakāryā śṛtaṃ vā'pi śṛtaṃ nāgaradhānyakaiḥ|
anupānaṃ bhiṣagdadyādvātavarco'nulomanam||129||
udāvarta parītā ye ye cātyarthaṃ virūkṣitāḥ|
vilomavātāḥ śūlārtāsteṣviṣṭamanuvāsanam||130||
pippalīṃ madanaṃ bilvaṃ śatāhvāṃ madhukaṃ vacām|
kuṣṭhaṃ śaṭīṃ puṣkarākhyaṃ citrakaṃ devadāru ca||131||
piṣṭvā tailaṃ vipaktavyaṃ payasā dviguṇena ca|
arśasāṃ mūḍhavātānāṃ tacchreṣṭhamanuvāsanam||132||
gudaniḥsaraṇaṃ śūlaṃ mūtrakṛcchraṃ pravāhikām|
kaṭyūrupṛṣṭhadaurbalyamānāhaṃ vaṅkṣaṇāśrayam||133||
picchāsrāvaṃ gude śophaṃ vātavarcovinigraham|
utthānaṃ bahuśo yacca jayettaccānuvāsanāt||134||
ānuvāsanikaiḥ piṣṭaiḥ sukhoṣṇaiḥ snehasaṃyutaiḥ|
dārvantaiḥ stabdha śūlāni gudajāni pralepayet||135||
digdhāstaiḥ prasravantyāśu śleṣma picchāṃ saśoṇitām|
kaṇḍūḥ stambhaḥ saruk śophaḥ srutānāṃ vinivartate||136||
nirūhaṃ vā prayuñjīta sakṣīraṃ dāśamūlikam|
samūtra sneha lavaṇaṃ kalkairyuktaṃ phalādibhiḥ||137||
harītakīnāṃ prasthārdhaṃ prasthamāmalakasya ca|
syāt kapitthāddaśapalaṃ tato'rdhā cendravāruṇī||138||
viḍaṅgaṃ pippalī lodhraṃ maricaṃ sailavālukam|
dvipalāṃśaṃ jalasyaitaccaturdroṇe vipācayet||139||
droṇaśeṣe rase tasmin pūte śīte samāvapet|
guḍasya dviśataṃ tiṣṭhettat pakṣaṃ ghṛtabhājane||140||
pakṣādūrdhvaṃ bhavet peyā tato mātrā yathābalam|
asyābhyāsādariṣṭasya gudajā yānti saṅkṣayam||141||
grahaṇī pāṇḍu hṛdroga plīha gulmodarāpahaḥ|
kuṣṭha śophāruciharo balavarṇāgnivardhanaḥ||142||
siddho'yamabhayāriṣṭaḥ kāmalāśvitranāśanaḥ|
kṛmigranthyarbuda vyaṅga rājayakṣma jvarāntakṛt||143||
ityabhayāriṣṭaḥ|
dantī citraka mūlānāmubhayoḥ pañcamūlayoḥ|
bhāgān palāṃśānāpothya jaladroṇe vipācayet||144||
tripalaṃ triphalāyāśca dalānāṃ tatra dāpayet|
rase caturtha śeṣe tu pūte śīte samāvapet||145||
tulāṃ guḍasya tattiṣṭhenmāsārdhaṃ ghṛtabhājane|
tanmātrayā pibannityamarśobhyo vipramucyate||146||
grahaṇī pāṇḍu rogaghnaṃ vātavarco'nulomanam|
dīpanaṃ cārucighnaṃ ca dantyariṣṭamimaṃ viduḥ||147||
iti dantyariṣṭaḥ|
harītakī phalaprasthaṃ prasthamāmalakasya ca|
viśālāyā dadhitthasya pāṭhācitrakamūlayoḥ||148||
dve dve pale samāpothya dvidroṇe sādhayedapām|
pādāvaśeṣe pūte ca rase tasmin pradāpayet||149||
guḍasyaikāṃ tulāṃ vaidyastat sthāpyaṃ ghṛtabhājane|
pakṣasthitaṃ pibedenaṃ grahaṇyarśovikāravān||150||
hṛtpāṇḍurogaṃ plīhānaṃ kāmalāṃ viṣamajvaram|
varcomūtrānilakṛtān vibandhānagnimārdavam||151||
kāsaṃ gulmamudāvartaṃ phalāriṣṭo vyapohati|
agnisandīpano hyeṣa kṛṣṇātreyeṇa bhāṣitaḥ||152||
iti phalāriṣṭaḥ|
durālabhāyāḥ prasthaḥ syāccitrakasya vṛṣasya ca|
pathyāmalakayoścaiva pāṭhāyā nāgarasya ca||153||
dantyāśca dvipalān bhāgāñjaladroṇe vipācayet|
pādāvaśeṣe pūte ca suśīte śarkarāśatam||154||
prakṣipya sthāpayet kumbhe māsārdhaṃ ghṛtabhāvite|
pralipte pippalī cavya priyaṅgu kṣaudra sarpiṣā||155||
tasya mātrāṃ pibet kāle śārkarasya yathābalam|
arśāṃsi grahaṇīdoṣamudāvartamarocakam||156||
śakṛnmūtrānilodgāravibandhānagnimārdavam|
hṛdrogaṃ pāṇḍurogaṃ ca sarvametena sādhayet||157||
iti dvitīyaphalāriṣṭaḥ |
navasyāmalakasyaikāṃ kuryājjarjaritāṃ tulām|
kuḍavāṃśāśca pippalyo viḍaṅgaṃ maricaṃ tathā||158||
pāṭhāṃ ca pippalī mūlaṃ kramukaṃ cavya citrakau|
mañjiṣṭhailvālukaṃ lodhraṃ palikānupakalpayet||159||
kuṣṭhaṃ dāruharidrāṃ ca surāhvaṃ sārivādvayam|
indrāhvaṃ bhadramustaṃ ca kuryādardhapalonmitam||160||
catvāri nāgapuṣpasya palānyabhinavasya ca|
droṇābhyāmambhaso dvābhyāṃ sādhayitvā'vatārayet||161||
pādāvaśeṣe pūte ca śīte tasmin pradāpayet|
mṛdvīkādvyāḍhakarasaṃ śītaṃ niryūhasammitam||162||
śarkarāyāśca bhinnāyā dadyāddviguṇitāṃ tulām|
kusumasya rasasyaikamardhaprasthaṃ navasya ca||163||
tvagelāplavapatrāmbusevyakramukakeśarān|
cūrṇayitvā tu matimān kārṣikānatra dāpayet||164||
tat sarvaṃ sthāpayet pakṣaṃ sucaukṣe ghṛtabhājane|
pralipte sarpiṣā kiñciccharkarāgurudhūpite||165||
pakṣādūrdhvamariṣṭo'yaṃ kanako nāma viśrutaḥ|
peyaḥ svāduraso hṛdyaḥ prayogādbhaktarocanaḥ||166||
arśāṃsi grahaṇīdoṣamānāhamudaraṃ jvaram|
hṛdrogaṃ pāṇḍutāṃ śothaṃ gulmaṃ varcovinigraham||167||
kāsaṃ śleṣmāmayāṃścogrān sarvānevāpakarṣati|
valīpalitakhālityaṃ doṣajaṃ ca vyapohati||168||
iti kanakāriṣṭaḥ|
patrabhaṅgodakaiḥ śaucaṃ kuryāduṣṇena vā'mbhasā|
iti śuṣkārśasāṃ siddhamuktametaccikitsitam||169||
cikitsitamidaṃ siddhaṃ srāviṇāṃ śṛṇvataḥ param |
tatrānubandho dvividhaḥ śleṣmaṇo mārutasya ca||170||
viṭ śyāvaṃ kaṭhinaṃ rūkṣaṃ cādho vāyurna vartate|
tanu cāruṇavarṇaṃ ca phenilaṃ cāsṛgarśasām||171||
kaṭyūrugudaśūlaṃ ca daurbalyaṃ yadi cādhikam|
tatrānubandho vātasya heturyadi ca rūkṣaṇam||172||
śithilaṃ śvetapītaṃ ca viṭ snigdhaṃ guru śītalam|
yadyarśasāṃ ghanaṃ cāsṛk tantumat pāṇḍu picchilam||173||
gudaṃ sapicchaṃ stimitaṃ guru snigdhaṃ ca kāraṇam|
śleṣmānubandho vijñeyastatra raktārśasāṃ budhaiḥ||174||
snigdhaśītaṃ hitaṃ vāte rūkṣaśītaṃ kaphānuge|
cikitsitamidaṃ tasmāt sampradhārya prayojayet||175||
pittaśleṣmādhikaṃ matvā śodhanenopapādayet|
sravaṇaṃ cāpyupekṣeta laṅghanairvā samācaret||176||
pravṛttamādāvarśobhyo yo nigṛhṇātyabuddhimān|
śoṇitaṃ doṣamanilaṃ tadrogāñjanayedbahūn||177||
raktapittaṃ jvaraṃ tṛṣṇāmagnisādamarocakam|
kāmalāṃ śvayathuṃ śūlaṃ guda vaṅkṣaṇa saṃśrayam||178||
kaṇḍvaruḥkoṭhapiḍakāḥ kuṣṭhaṃ pāṇḍvāhvayaṃ gadam|
vāta mūtra purīṣāṇāṃ vibandhaṃ śiraso rujam||179||
staimityaṃ gurugātratvaṃ tathā'nyān raktajān gadān|
tasmāt srute duṣṭarakte raktasaṅgrahaṇaṃ hitam||180||
hetu lakṣaṇa kālajño bala śoṇita varṇavit|
kālaṃ tāvadupekṣeta yāvannātyayamāpnuyāt||181||
agni sandīpanārthaṃ ca rakta saṅgrahaṇāya ca|
doṣāṇāṃ pācanārthaṃ ca paraṃ tiktairupācaret||182||
yattu prakṣīṇadoṣasya raktaṃ vātolbaṇasya ca|
vartate snehasādhyaṃ tat pānābhyaṅgānuvāsanaiḥ||183||
yattu pittolbaṇaṃ raktaṃ gharmakāle pravartate|
stambhanīyaṃ tadekāntānna cedvātakaphānugam||184||
kuṭaja tvaṅniryūhaḥ sanāgaraḥ snigdha rakta saṅgrahaṇaḥ|
tvagdāḍimasya tadvat sanāgaraścandanarasaśca||185||
candana kirātatiktaka dhanvayavāsāḥ sanāgarāḥ kvathitāḥ|
raktārśasāṃ praśamanā dārvītvaguśīra nimbāśca||186||
sātiviṣā kuṭaja tvak phalaṃ ca sarasāñjanaṃ madhuyutāni|
raktāpahāni dadyāt pipāsave taṇḍulajalena||187||
kuṭaja tvaco vipācyaṃ palaśatamārdraṃ mahendrasalilena|
yāvatsyādgatarasaṃ taddravyaṃ pūto rasastato grāhyaḥ||188||
mocarasaḥ sasamaṅgaḥ phalinī ca samāṃśikaistribhistaiśca |
vatsakabījaṃ tulyaṃ cūrṇitamatra pradātavyam||189||
pūtotkvathitaḥ sāndraḥ sa raso darvīpralepano grāhyaḥ|
mātrākālopahitā rasakriyaiṣā jayatyasṛksrāvam||190||
chagalī payasā pītā peyāmaṇḍena vā yathāgnibalam|
jīrṇauṣadhaśca śālīn payasā chāgena bhuñjīta||191||
raktārśāṃsyatisāraṃ raktaṃ sāsṛgrujo nihantyāśu|
balavacca raktapittaṃ rasakriyaiṣā jayatyubhayabhāgam ||192||
iti kuṭajādirasakriyā|
nīlotpalaṃ samaṅgā mocarasaścandanaṃ tilā lodhram|
pītvā cchagalīpayasā bhojyaṃ payasaiva śālyannam||193||
chāgali payaḥ prayuktaṃ nihanti raktaṃ savāstukarasaṃ ca|
dhanva vihaṅga mṛgāṇāṃ raso niramlaḥ kadamlo vā||194||
pāṭhā vatsakabījaṃ rasāñjanaṃ nāgaraṃ yavānyaśca|
bilvamiti cārśasaiścūrṇitāni peyāni śūleṣu||195||
dārvī kirātatiktaṃ mustaṃ duḥsparśakaśca rudhiraghnam|
rakte'tivartamāne śūle ca ghṛtaṃ vidhātavyam||196||
kuṭajaphala valka keśara nīlotpala lodhra dhātakī kalkaiḥ|
siddhaṃ ghṛtaṃ vidheyaṃ śūle raktārśasāṃ bhiṣajā||197||
sarpiḥ sadāḍimarasaṃ sayāvaśūkaṃ śṛtaṃ jayatyāśu|
raktaṃ saśūlamathavā nidigdhikādugdhikāsiddham||198||
lājāpeyā pītā sacukrikā keśarotpalaiḥ siddhā|
hantyāśvasrasrāvaṃ tathā balā pṛśniparṇībhyām||199||
hrīvera bilva nāgara niryūhe sādhitāṃ sanavanītām|
vṛkṣāmla dāḍimāmlāmamlīkāmlāṃ sakolāmlām||200||
gṛñjanakasurāsiddhāṃ dadyādyamakena bharjitāṃ peyām|
raktātisāra śūla pravāhikā śotha nigrahaṇīm||201||
kāśmaryāmalakānāṃ sakarbudārān phalāmlāṃśca|
gṛñjanaka śālmalīnāṃ kṣīriṇyāścukrikāyāśca||202||
nyagrodha śuṅgakānāṃ khaṇḍāṃstathā kovidāra puṣpāṇām|
dadhnaḥ sareṇa siddhān dadyādrakte pravṛtte'ti||203||
siddhaṃ palāṇḍuśākaṃ takreṇopodikāṃ sabadarāmlām|
rudhirasrave pradadyānmasūrasūpaṃ ca takrāmlam||204||
payasā śṛtena yūṣai rmasūra mudgāḍhakīmakuṣṭhānām |
bhojanamadyādamlaiḥ śāli śyāmāka kodravajam||205||
śaśa hariṇa lāva māṃsaiḥ kapiñjalaiṇeyakaiḥ susiddhaiśca|
bhojanamadyādamlairmadhurairīṣat samaricairvā||206||

dakṣa śikhi tittiri rasairdvikakudalo pākajaiśca madhurāmlaiḥ|
adyādrasairativaheṣvarśaḥsvanilolbaṇaśarīraḥ||207||
rasa khaḍa yūṣa yavāgū saṃyogataḥ kevalo'thavā jayati|
raktamativartamānaṃ vātaṃ ca palāṇḍurupayuktaḥ||208||
chāgāntarādhi taruṇaṃ sarudhiramupasādhitaṃ bahu palāṇḍu|
vyatyāsānmadhurāmlaṃ viṭśoṇitasaṅkṣaye deyam||209||
navanīta tilābhyāsāt keśara navanīta śarkarābhyāsāt|
dadhi sara mathitābhyāsādarśāṃsyapayānti raktāni||210||
navanītaghṛtaṃ chāgaṃ māṃsaṃ ca saṣaṣṭikaḥ śāliḥ|
taruṇaśca surā maṇḍastaruṇī ca surā nihantyasram||211||
prāyeṇa vāta bahulānyarśāṃsi bhavantyatisrute rakte|
duṣṭe'pi ca kapha pitte tasmādanilo'dhiko jñeyaḥ||212||
dṛṣṭvā tu raktapittaṃ prabalaṃ kapha vāta liṅgamalpaṃ ca|
śītā kriyā prayojyā yatheritā vakṣyate cānyā ||213||
madhukaṃ sapañcavalkaṃ badarītvagudumbaraṃ dhavapaṭolam|
pariṣecane vidadhyādvṛṣakakuma yavāsa nimbāṃśca||214||
rakte'tivartamāne dāhe klede'vagāhayeccāpi|
madhuka mṛṇāla padmaka candana kuśa kāśa niṣkvāthe||215||
ikṣurasa madhuka vetasa niryūhe śītale payasi vā tam|
avagāhayet pradigdhaṃ pūrvaṃ śiśireṇa tailena||216||
dattvā ghṛtaṃ saśarkaramupasthadeśe gude trikadeśe ca|
śiśira jala sparśa sukhā dhārā prastambhanī yojyā||217||
kadalīdalairabhinavaiḥ puṣkarapatraiśca śītajalasiktaiḥ|
pracchādanaṃ muhurmuhuriṣṭaṃ padmotpaladalaiśca||218||
durvāghṛtapradehaḥ śatadhautasahasradhautamapi sarpiḥ|
vyajanapavanaḥ suśīto raktasrāvaṃ jayatyāśu||219||
samaṅgā madhukābhyāṃ tila madhukābhyāṃ rasāñjanavṛtābhyām|
sarjarasa ghṛtābhyāṃ vā nimbaghṛtābhyāṃ madhughṛtābhyāṃ vā||220||
dārvītvaksarpirbhyāṃ sacandanābhyāmathotpalaghṛtābhyām|
dāhe klede ca gudabhraṃśe gudajāḥ pratisāraṇīyāḥ syuḥ||221||
ābhiḥ kriyābhirathavā śītābhiryasya tiṣṭhati na raktam|
taṃ kāle snigdhoṣṇairmāṃsarasaistarpayenmatimān||222||
avapīḍaka sarpirbhiḥ koṣṇai rghṛta tailikaistathā'bhyaṅgaiḥ|
kṣīra ghṛta taila sekaiḥ koṣṇaistamupācaredāśu||223||
koṣṇena vātaprabale ghṛtamaṇḍenānuvāsayecchīghram|
picchābastiṃ dadyāt kāle tasyāthavā siddham||224||
yavāsa kuśa kāśānaṃ mūlaṃ puṣpaṃ ca śālmalam|
nyagrodhodumbarāśvattha śuṅgāśca dvipalonmitāḥ||225||
triprasthaṃ salilasyaitat kṣīraprasthaṃ ca sādhayet|
kṣīraśeṣaṃ kaṣāyaṃ ca pūtaṃ kalkairvimiśrayet||226||
kalkāḥ śālmali niryāsa samaṅgā candanotpalam|
vatsakasya ca bījāni priyaṅguḥ padmakeśaram||227||
picchābastirayaṃ siddhaḥ saghṛtakṣaudraśarkaraḥ|
pravāhikā gudabhraṃśa raktasrāva jvarāpahaḥ||228||
prapauṇḍarīkaṃ madhukaṃ picchābastau yatheritān|
piṣṭvā'nuvāsanaṃ snehaṃ kṣīradviguṇitaṃ pacet||229||
iti picchābastiḥ|`
hrīveramutpalaṃ lodhraṃ samaṅgā cavya candanam|
pāṭhā sātiviṣā bilvaṃ dhātakī devadāru ca||230||
dārvī tvaṅ nāgaraṃ māṃsī mustaṃ kṣāro yavāgrajaḥ|
citrakaśceti peṣyāṇi cāṅgerīsvarase ghṛtam||231||
aikadhyaṃ sādhayet sarvaṃ tat sarpiḥ paramauṣadham|
arśotisāra grahaṇī pāṇḍuroge jvare'rucau||232||
mūtrakṛcchre gudabhraṃśe bastyānāhe pravāhaṇe|
picchāsrāve'rśasāṃ śūle yojyametattridoṣanut||233||
iti hrīverādighṛtam|
avākpuṣpī balā dārvī pṛśniparṇī trikaṇṭakaḥ|
nyagrodhodumbarāśvatthaśuṅgāśca dvipalonmitāḥ||234||
kaṣāya eṣāṃ peṣyāstu jīvantī kaṭurohiṇī|
pippalī pippalīmūlaṃ nāgaraṃ suradāru ca||235||
kaliṅgāḥ śālmalaṃ puṣpaṃ vīrā candanamutpalam |
kaṭphalaṃ citrako mustaṃ priyaṅgvativiṣāsthirāḥ||236||
padmotpalānāṃ kiñjalkaḥ samaṅgā sanidigdhikā|
bilvaṃ mocarasaḥ pāṭhā bhāgāḥ karṣasamanvitāḥ||237||
catuṣprasthe śṛtaṃ prasthaṃ kaṣāyamavatārayet|
triṃśatpalāni prastho'tra vijñeyo dvipalādhikaḥ||238||
suniṣaṇṇakacāṅgeryoḥ prasthau dvau svarasasya ca|
sarvairetairyathoddiṣṭairghṛtaprasthaṃ vipācayet||239||
etadarśaḥsvatīsāre raktasrāve tridoṣaje|
pravāhaṇe gudabhraṃśe picchāsu vividhāsu ca||240||
utthāne cātibahuśaḥ śothaśūle gudāśraye|
mūtragrahe mūḍhavāte mande'gnāvarucāvapi||241||
prayojyaṃ vidhivat sarpirbalavarṇāgnivardhanam|
vividheṣvannapāneṣu kevalaṃ vā niratyayam||242||
iti suniṣaṇṇakacāṅgerīghṛtam|
bhavanti cātra-
vyatyāsānmadhurāmlāni śītoṣṇāni ca yojayet|
nityamagnibalāpekṣī jayatyarśaḥkṛtān gadān||243||
trayo vikārāḥ prāyeṇa ye parasparahetavaḥ|
arśāṃsi cātisāraśca grahaṇīdoṣa eva ca||244||
eṣāmagnibale hīne vṛddhirvṛddhe parikṣayaḥ|
tasmādagnibalaṃ rakṣyameṣu triṣu viśeṣataḥ||245||
bhṛṣṭaiḥ śākai ryavāgūbhiryūṣairmāṃsarasaiḥ khaḍaiḥ|
kṣīra takra prayogaiśca vividhairgudajāñjayet||246||
yadvāyorānulomyāya yadagnibalavṛddhaye|
annapānauṣadhadravyaṃ tat sevyaṃ nityamarśasaiḥ||247||
yadato viparītaṃ syānnidāne yacca darśitam|
gudajābhiparītena tat sevyaṃ na kadācana||248||
tatra ślokāḥ-
arśasāṃ dvividhaṃ janma pṛthagāyatanāni ca|
sthāna saṃsthānaliṅgāni sādhyāsādhyaviniścayaḥ||249||
abhyaṅgāḥ svedanaṃ dhūmāḥ sāvagāhāḥ pralepanāḥ|
śoṇitasyāvasekaśca yogā dīpanapācanāḥ||250||
pānānna vidhiragryaśca vātavarco'nulomanaḥ|
yogāḥ saṃśamanīyāśca sarpīṃṣi vividhāni ca||251||
bastayastakrayogāśca varāriṣṭāḥ saśarkarāḥ|
śuṣkāṇāmarśasāṃ śastāḥ srāviṇāṃ lakṣaṇāni ca||252||
dvividhaṃ sānubandhānāṃ teṣāṃ ceṣṭaṃ yadauṣadham|
rakta saṅgrahaṇāḥ kvāthāḥ peṣyāśca vividhātmakāḥ||253||
snehāhāra vidhiścāgryo yogāśca pratisāraṇāḥ|
prakṣālanāvagāhāśca pradehāḥ secanāni ca||254||
ativṛttasya raktasya vidhātavyaṃ yadauṣadham|
tatsarvamiha nirdiṣṭaṃ gudajānāṃ cikitsite||255||
ityagniveśakṛte tantre carakapratisaṃskṛte
cikitsāsthāne'rśaścikitsitaṃ nāma caturdaśo'dhyāyaḥ||14||




















Chapter – 15 
athāto grahaṇīdoṣacikitsitaṃ vyākhyāsyāmaḥ||1||
iti ha smāha bhagavānātreyaḥ||2||
āyurvarṇo balaṃ svāsthyamutsāhopacayau prabhā|
ojastejo'gnayaḥ prāṇāścoktā dehāgnihetukāḥ||3||
śānte'gnau mriyate, yukte ciraṃ jīvatyanāmayaḥ|
rogī syādvikṛte, mūlamagnistasmānnirucyate||4||
yadannaṃ dehadhātvojobalavarṇādipoṣakam|
tatrāgnirheturāhārānna hyapakvādrasādayaḥ||5||
annamādānakarmā tu prāṇaḥ koṣṭhaṃ prakarṣati|
taddravairbhinnasaṅghātaṃ snehena mṛdutāṃ gatam||6||
samānenāvadhūto'gnirudaryaḥ pavanodvahaḥ|
kāle bhuktaṃ samaṃ samyak pacatyāyurvivṛddhaye||7||
evaṃ rasamalāyānnamāśayasthamadhaḥ sthitaḥ|
pacatyagniryathā sthālyāmodanāyāmbutaṇḍulam||8||
annasya bhuktamātrasya ṣaḍrasasya prapākataḥ|
madhurādyāt kapho bhāvāt phenabhūta udīryate||9||
paraṃ tu pacyamānasya vidagdhasyāmlabhāvataḥ|
āśayāccyavamānasya pittamacchamudīryate||10||
pakvāśayaṃ tu prāptasya śoṣyamāṇasya vahninā|
paripiṇḍitapakvasya vāyuḥ syāt kaṭubhāvataḥ||11||
annamiṣṭaṃ hyupahitamiṣṭairgandhādibhiḥ pṛthak|
dehe prīṇāti gandhādīn ghrāṇādīnīndriyāṇi ca||12||
bhaumāpyāgneyavāyavyāḥ pañcoṣmāṇaḥ sanābhasāḥ|
pañcāhāraguṇānsvānsvānpārthivādīnpacanti hi||13||
yathāsvaṃ svaṃ ca puṣṇanti dehe dravyaguṇāḥ pṛthak|
pārthivāḥ pārthivāneva śeṣāḥ śeṣāṃśca kṛtsnaśaḥ||14||
saptabhirdehadhātāro dhātavo dvividhaṃ punaḥ|
yathāsvamagnibhiḥ pākaṃ yānti kiṭṭaprasādavat ||15||
rasādraktaṃ tato māṃsaṃ māṃsānmedastato'sthi ca|
asthno majjā tataḥ śukraṃ śukrādgarbhaḥ prasādajaḥ||16||
rasāt stanyaṃ tato raktamasṛjaḥ kaṇḍarāḥ sirāḥ|
māṃsādvasā tvacaḥ ṣaṭ ca medasaḥ snāyusambhavaḥ||17||
kiṭṭamannasya viṇmūtraṃ, rasasya tu kapho'sṛjaḥ|
pittaṃ, māṃsasya khamalā, malaḥ svedastu medasaḥ||18||
syātkiṭṭaṃ keśalomāsthno, majjñaḥ sneho'kṣiviṭtvacām|
prasādakiṭṭe dhātūnāṃ pākādevaṃvidharcchataḥ ||19||
parasparopasaṃstabdhā dhātusnehaparamparā |
vṛṣyādīnāṃ prabhāvastu puṣṇāti balamāśu hi||20||
ṣaḍbhiḥ kecidahorātrairicchanti parivartanam|
santatyā bhojyadhātūnāṃ parivṛttistu cakravat||21||
 (ityuktavantamācāryaṃ śiṣyastvidamacodayat|
rasādraktaṃ visadṛśāt kathaṃ dehe'bhijāyate||22||
rasasya ca na rāgo'sti sa kathaṃ yāti raktatām|
dravādraktātsthiraṃ māṃsaṃ kathaṃ tajjāyate nṛṇām||23||
dravadhātoḥ sthirānmāṃsānmedasaḥ sambhavaḥ katham|
ślakṣṇābhyāṃ māṃsamedobhyāṃ kharatvaṃ kathamasthiṣu||24||
khareṣvasthiṣu majjā ca kena snigdho mṛdustathā|
majjñaśca pariṇāmena yadi śukraṃ pravartate||25||
sarvadehagataṃ śukraṃ pravadanti manīṣiṇaḥ|
tathā'sthimadhyamajjñaśca śukraṃ bhavati dehinām||26||
chidraṃ na dṛśyate'sthnāṃ ca tanniḥsarati vā katham|
evamuktastu śiṣyeṇa guruḥ prāhedamuttaram||27||
tejo rasānāṃ sarveṣāṃ manujānāṃ yaducyate|
pittoṣmaṇaḥ sa rāgeṇa raso raktatvamṛcchati||28||
vāyvambutejasā raktamūṣmaṇā cābhisaṃyutam|
sthiratāṃ prāpya māṃsaṃ syāt svoṣmaṇā pakvameva tat ||29||
svatejo'mbuguṇasnigdhodriktaṃ medo'bhijāyate|
pṛthivyagnyanilādīnāṃ saṅghātaḥ svoṣmaṇā kṛtaḥ||30||
kharatvaṃ prakarotyasya jāyate'sthi tato nṛṇām|
karoti tatra sauṣiryamasthnāṃ madhye samīraṇaḥ||31||
medasastāni pūryante sneho majjā tataḥ smṛtaḥ|
tasmānmajjñastu yaḥ snehaḥ śukraṃ sañjāyate tataḥ||32||
vāyvākāśādibhirbhāvaiḥ sauṣiryaṃ jāyate'sthiṣu|
tena sravati tacchukraṃ navāt kumbhādivodakam||33||
srotobhiḥ syandate dehāt samantācchukravāhibhiḥ |
harṣeṇodīritaṃ vegāt saṅkalpācca manobhavāt||34||
vilīnaṃ ghṛtavadvyāyāmoṣmaṇā sthānavicyutam|
bastau sambhṛtya niryāti sthalānnimnādivodakam)||35||
vyānena rasadhāturhi vikṣepocitakarmaṇā|
yugapat sarvato'jasraṃ dehe vikṣipyate sadā||36||
kṣipyamāṇaḥ khavaiguṇyādrasaḥ sajjati yatra saḥ|
karoti vikṛtiṃ tatra khe varṣamiva toyadaḥ||37||
doṣāṇāmapi caivaṃ syādekadeśaprakopaṇam |
iti bhautikadhātvannapaktṝṇāṃ karma bhāṣitam||38||
annasya paktā sarveṣāṃ paktṝṇāmadhipo mataḥ|
tanmūlāste hi tadvṛddhikṣayavṛddhikṣayātmakāḥ||39||
tasmāttaṃ vidhivadyuktairannapānendhanairhitaiḥ|
pālayet prayatastasya sthitau hyayurbalasthitiḥ||40||
yo hi bhuṅkte vidhiṃ tyāktvā grahaṇīdoṣajān gadān|
sa laulyāllabhate śīghraṃ, vakṣyante'taḥ paraṃ tu te||41||
abhojanādajīrṇātibhojanādviṣamāśanāt|
asātmyaguruśītātirūkṣasanduṣṭabhojanāt||42||
virekavamanasnehavibhramādvyādhikarṣaṇāt|
deśakālartuvaiṣamyādvegānāṃ ca vidhāraṇāt||43||
duṣyatyagniḥ, sa duṣṭo'nnaṃ na tat pacati laghvapi|
apacyamānaṃ śuktatvaṃ yātyannaṃ viṣarūpatām ||44||
tasya liṅgamajīrṇasya viṣṭambhaḥ sadanaṃ tathā|
śiraso ruk ca mūrcchā ca bhramaḥ pṛṣṭhakaṭigrahaḥ||45||
jṛmbhā'ṅgamardastṛṣṇā ca jvaraśchardiḥ pravāhaṇam|
arocako'vipākaśca, ghoramannaviṣaṃ ca tat||46||
saṃsṛjyamānaṃ pittena dāhaṃ tṛṣṇāṃ mukhāmayān|
janayatyamlapittaṃ ca pittajāṃścāparān gadān||47||
yakṣmapīnasamehādīn kaphajān kaphasaṅgatam|
karoti vātasaṃsṛṣṭaṃ vātajāṃśca gadān bahūn||48||
mūtrarogāṃśca mūtrasthaṃ kukṣirogān śakṛdgatam|
rasādibhiśca saṃsṛṣṭaṃ kuryādrogān rasādijān||49||
viṣamo dhātuvaiṣamyaṃ karoti viṣamaṃ pacan|
tīkṣṇo mandendhano dhātūn viśoṣayati pāvakaḥ||50||
yuktaṃ bhuktavato yukto dhātusāmyaṃ samaṃ pacan|
durbalo vidahatyannaṃ tadyātyūrdhvamadho'pi vā||51||
adhastu pakvamāmaṃ vā pravṛttaṃ grahaṇīgadaḥ|
ucyate sarvamevānnaṃ prāyo hyasya vidahyate||52||
atisṛṣṭaṃ vibaddhaṃ vā dravaṃ tadupadiśyate|
tṛṣṇārocakavairasyaprasekatamakānvitaḥ||53||
śūnapādakaraḥ sāsthiparvaruk chardanaṃ jvaraḥ|
lohāmagandhistiktāmla [17] udgāraścāsya jāyate||54||
pūrvarūpaṃ tu tasyedaṃ tṛṣṇā''lasyaṃ balakṣayaḥ|
vidāho'nnasya pākaśca cirāt kāyasya gauravam||55||
Premonitory signs and symptoms are thirst, malaise, diminution of strength, burning sensation; delay in digestion and heaviness in body [55]
agnyadhiṣṭhānamannasya grahaṇādgrahaṇī matā|
nābheruparyahyagnibalenopaṣṭabdhopabṛṃhitā [18] ||56||
apakvaṃ dhāratyannaṃ pakvaṃ sṛjati pārśvataḥ|
durbalāgnibalā duṣṭā [19] tvāmameva vimuñcati||57||
vātāt pittāt kaphācca syāttadrogastribhya eva ca|
hetuṃ liṅgaṃ rūpabhedāñ śṛṇu tasya pṛthak pṛthak||58||
kaṭutiktakaṣāyātirūkṣaśītalabhojanaiḥ|
pramitānaśanātyadhvaveganigrahamaithunaiḥ||59||
karoti kupito mandamagniṃ sañchādya mārutaḥ [22] |
tasyānnaṃ pacyate duḥkhaṃ śuktapākaṃ kharāṅgatā||60||
kaṇṭhāsyaśoṣaḥ kṣuttṛṣṇā timiraṃ karṇayoḥ svanaḥ|
pārśvoruvaṅkṣaṇagrīvārujo'bhīkṣṇaṃ visūcikā||61||
hṛtpīḍā kārśyadaurbalyaṃ vairasyaṃ parikartikā|
gṛddhiḥ sarvarasānāṃ ca manasaḥ sadanaṃ tathā||62||
jīrṇe jīryati cādhmānaṃ bhukte svāsthyamupaiti ca|
sa vātagulmahṛdrogaplīhāśaṅkī ca mānavaḥ||63||
cirāduḥkhaṃ dravaṃ śuṣkaṃ tanvāmaṃ śabdaphenavat|
punaḥ punaḥ sṛjedvarcaḥ kāsaśvāsārdito'nilāt||64||
kaṭvajīrṇavidāhyamlakṣārādyaiḥ pittamulbaṇam|
agnimāplāvayaddhanti [23] jalaṃ taptamivānalam||65||
so'jīrṇaṃ nīlapītābhaṃ pītābhaḥ sāryate dravam|
pūtyamlodgārahṛtkaṇṭhadāhārucitṛḍarditaḥ||66||
gurvatisnigdhaśītādibhojanādatibhojanāt|
bhuktamātrasya ca svapnāddhantyagniṃ kupitaḥ kaphaḥ||67||
tasyānnaṃ pacyate duḥkhaṃ hṛllāsacchardyarocakāḥ|
āsyopadehamādhuryakāsaṣṭhīvanapīnasāḥ||68||
hṛdayaṃ manyate styānamudaraṃ stimitaṃ guru|
duṣṭo madhura udgāraḥ sadanaṃ strīṣvaharṣaṇam||69||
bhinnāmaśleṣmasaṃsṛṣṭaguruvarcaḥpravartanam|
akṛśasyāpi daurbalyamālasyaṃ ca kaphātmake||70||
yaścāgniḥ pūrvamuddiṣṭo rogānīke caturvidhaḥ|
taṃ cāpi grahaṇīdoṣaṃ samavarjaṃ pracakṣmahe||71||
pṛthagvātādinirdiṣṭahetuliṅgasamāgame|
tridoṣaṃ nirdiśetteṣāṃ bheṣajaṃ [24] śṛṇvataḥ param||72||
grahaṇīmāśritaṃ doṣaṃ vidagdhāhāramūrcchitam|
saviṣṭambhaprasekārtividāhārucigauravaiḥ||73||
āmaliṅgānvitaṃ dṛṣṭvā sukhoṣṇenāmbunoddharet|
phalānāṃ vā kaṣāyeṇa pippalīsarṣapaistathā||74||
līnaṃ pakvāśayasthaṃ vā''pyāmaṃ srāvyaṃ sadīpanaiḥ|
śarīrānugate sāme rase laṅghanapācanam||75||
viśuddhāmāśayāyāsmai pañcakolādibhiḥ śṛtam|
dadyāt peyādi laghvannaṃ punaryogāṃśca dīpanān||76||
jñātvā tu paripakvāmaṃ mārutagrahaṇīgadam|
dīpanīyayutaṃ sarpiḥ pāyayetālpaśo bhiṣak||77||
kiñcitsandhukṣite tvagnau saktaviṇmūtramārutam|
dvyahaṃ tryahaṃ vā saṃsnehya svinnābhyaktaṃ nirūhayet||78||
tata eraṇḍatailena sarpiṣā tailvakena vā|
sakṣāreṇānile śānte srastadoṣaṃ virecayet||79||
śuddhaṃ rūkṣāśayaṃ baddhavarcasaṃ cānuvāsayet|
dīpanīyāmlavātaghnasiddhātailena mātrayā||80||
nirūḍhaṃ ca viriktaṃ ca samyak caivānuvāsitam|
laghvannaṃ pratisambhuktaṃ sarpirabhyāsayet punaḥ||81||
dve pañcamūle saralaṃ devadāru sanāgaram|
pippalīṃ pippalīmūlaṃ citrakaṃ hastipippalīm||82||
śaṇabījaṃ yavān kolan kulatthān suṣavīṃ tathā [27] |
pācayedāranālena dadhnā sauvīrakeṇa vā||83||
caturbhāgāvaśeṣeṇa pacettena ghṛtāḍhakam|
svarjikāyāvaśūkākhyau kṣārau dattvā ca yuktitaḥ||84||
saindhavaudbhidasāmudrabiḍānāṃ romakasya ca|
sasauvarcalapākyānāṃ bhāgāndvipalikān pṛthak||85||
vinīya cūrṇitān tasmāt pāyayet prasṛtaṃ budhaḥ|
karotyagniṃ balaṃ varṇaṃ vātaghnaṃ bhuktapācanam||86||
iti daśamūlādyaṃ ghṛtam
tryūṣaṇatriphalākalke bilvamātre guḍāt pale|
sarpiṣo'ṣṭapalaṃ paktvā mātrāṃ mandānalaḥ pibet||87||
iti tryūṣaṇādyaṃ ghṛtam
pañcamūlābhayāvyoṣapippalīmūlasaindhavaiḥ|
rāsnākṣāradvayājājīviḍaṅgaśaṭibhirghṛtam||88||
śuktena mātuluṅgasya svarasenārdrakasya ca|
śuṣkamūlakakolāmbucukrikādāḍimasya ca||89||
takramastusurāmaṇḍasauvīrakatuṣodakaiḥ|
kāñjikena ca tat pakvamagnidīptikaraṃ param||90||
śūlagulmodaraśvāsakāsānilakaphāpaham|
sabījapūrakarasaṃ siddhaṃ vā pāyayedghṛtam||91||
siddhamabhyañjanārthaṃ ca tailametaiḥ prayojayet|
eteṣāmauṣadhānāṃ vā pibeccūrṇaṃ sukhāmbunā||92||
vāte śleṣmāvṛte sāme kaphe vā vāyunoddhate|
dadyāccūrṇaṃ pācanārthamagnisandīpanaṃ param||93||
iti pañcamūlādyaṃ ghṛtaṃ cūrṇaṃ ca
majjatyāmā gurutvādviṭ pakvā tūtplavate jale|
vinā'tidravasaṅghātaśaityaśleṣmapradūṣaṇāt||94||
parīkṣyaivaṃ purā sāmaṃ nirāmaṃ cāmadoṣiṇam|
vidhinopācaret samyak pācanenetareṇa vā||95||
citrakaṃ pippalīmūlaṃ dvau kṣārau lavaṇāni ca|
vyoṣaṃ hiṅgvajamodāṃ ca cavyaṃ caikatra cūrṇayet||96||
guṭikā mātuluṅgasya dāḍimasya rasena vā|
kṛtā vipācayatyāmaṃ dīpayatyāśu cānalam||97||
iti citrakādyā guṭikā
nāgarātiviṣāmustakvāthaḥ syādāmapācanaḥ|
mustāntakalkaḥ pathyā vā nāgaraṃ coṣṇavāriṇā||98||
devadāruvacāmustanāgarātiviṣābhayāḥ|
vāruṇyāmāsutāstoye koṣṇe vā'lavaṇāḥ pibet||99||
varcasyāme saśūle ca pibedvā dāḍimāmbunā|
viḍena [29] lavaṇaṃ piṣṭaṃ bilvaṃ citrakanāgaram||100||
sāme vā sakaphe vāte koṣṭhaśūlakare pibet|
kaliṅgahiṅgvativiṣāvacāsauvarcalābhayāḥ||101||
chardyarśogranthiśūleṣu pibeduṣṇena vāriṇā|
pathyāsauvarcalājājīcūrṇaṃ maricasaṃyutam||102||
abhayāṃ pippalīmūlaṃ vacāṃ kaṭukarohiṇīm|
pāṭhāṃ vatsakabījāni citrakaṃ viśvabheṣajam||103||
pibenniṣkvāthya cūrṇaṃ vā kṛtvā koṣṇena vāriṇā|
pittaśleṣmābhibhṛtāyāṃ grahaṇyāṃ śūlanuddhitam||104||
sāme sātiviṣaṃ vyoṣaṃ lavaṇakṣārahiṅgu ca|
niḥkvāthya pāyayeccūrṇaṃ kṛtvā vā koṣṇavāriṇā||105||
pippalīṃ nāgaraṃ pāṭhāṃ sārivāṃ bṛhatīdvayam|
citrakaṃ kauṭajaṃ bījaṃ lavaṇānyatha pañca ca||106||
taccūrṇaṃ sayavakṣāraṃ dadhyuṣṇāmbusurādibhiḥ|
pibedagnivivṛddhyarthaṃ koṣṭhavātaharaṃ naraḥ||107||
maricaṃ kuñcikāmbaṣṭhāvṛkṣāmlāḥ kuḍavāḥ pṛthak|
palāni [30] daśa cāmlasya vetasasya palārdhikam||108||
sauvarcalaṃ biḍaṃ pākyaṃ yavakṣāraḥ sasaindhavaḥ|
śaṭīpuṣkaramūlāni hiṅgu hiṅguśivāṭikā||109||
tat sarvamekataḥ sūkṣmaṃ cūrṇaṃ kṛtvā prayojayet|
hitaṃ vātābhibhūtāyāṃ grahaṇyāmarucau tathā||110||
iti maricādyaṃ cūrṇam
caturṇāṃ prasthamamlānāṃ tryūṣaṇasya palatrayam|
lavaṇānāṃ ca catvāri śarkarāyāḥ palāṣṭakam|
sañcūrṇya śākasūpānnarāgādiṣvavacārayet||111||
kāsājīrṇāruciśvāsāhṛtpāṇḍvāmayaśūlanut|
cavyatvakpippalīmūladhātakīvyoṣacitrakān||112||
kapitthaṃ bilvamambaṣṭhāṃ śālmalaṃ hastipippalīm|
śilodbhedaṃ tathā'jājīṃ piṣṭvā badarasammitam||113||
paribharjya ghṛte dadhnā yavāgūṃ sādhayedbhiṣak|
rasaiḥ kapitthacukrīkāvṛkṣāmlairdāḍimasya ca||114||
sarvātisāragrahaṇīgulmārśaḥplīhanāśinī|
pañcakolakayūṣaśca mūlakānāṃ ca soṣaṇaḥ||115||
snigdho dāḍimatakrāmlo jāṅgalaḥ saṃskṛto rasaḥ|
kravyādasvarasaḥ śasto bhojanārthe sadīpanaḥ||116||
takrāranālamadyāni pānāyāriṣṭa eva ca|
takraṃ tu grahaṇīdoṣe dīpanagrāhilāghavāt||117||
śreṣṭhaṃ madhurapākitvānna ca pittaṃ prakopayet|
kaṣāyoṣṇavikāśitvādraukṣyāccaiva kaphe hitam||118||
vāte svādvamlasāndratvāt sadyaskamavidāhi tat|
tasmāt takraprayogā ye jaṭharāṇāṃ tathā'rśasām||119||
vihitā grahaṇīdoṣe sarvaśastān prayojayet|
yavānyāmalake pathyā maricaṃ tripalaṃśikam||120||
lavaṇāni palāṃśāni pañca caikatra cūrṇayet|
takre tadāsutaṃ [31] jātaṃ takrāriṣṭaṃ pibennaraḥ|
dīpanaṃ śothagulmārśaḥkrimimehodarāpaham||121||
iti takrāriṣṭaḥ
svasthānagatamutkliṣṭamagninirvāpakaṃ bhiṣak|
pittaṃ jñātvā virekeṇa nirharedvamanena vā||122||
avidāhibhirannaiśca laghubhistiktasaṃyutaiḥ|
jāṅgalānāṃ rasairyūṣairmudgādīnāṃ khaḍairapi||123||
dāḍimāmlaiḥ sasarpiṣkairdīpanagrāhisaṃyutaiḥ|
tasyāgniṃ dīpayeccūrṇaiḥ sarpirbhiścāpi tiktakaiḥ||124||
candanaṃ padmakośīraṃ pāṭhāṃ mūrvāṃ kuṭannaṭam|
ṣaḍgranthāsārivāsphotāsaptaparṇāṭarūṣakān||125||
paṭolodumbarāśvatthavaṭaplakṣakapītanān|
kaṭukāṃ rohiṇīṃ mustaṃ nimbaṃ ca dvipalāṃśikam||126||
droṇe'pāṃ sādhayet pādaśeṣe prasthaṃ ghṛtāt pacet|
kirātatiktendrayavavīrāmāgadhikotpalaiḥ||127||
kalkairakṣasamaiḥ peyaṃ tat pittagrahaṇīgade|
iti candanādyaṃ ghṛtam
tiktakaṃ yadghṛtaṃ coktaṃ kauṣṭhike tacca dāpayet||128||
nāgarātiviṣe mustaṃ dhātakīṃ ca rasāñjanam|
vatsakatvakphalaṃ bilvaṃ pāṭhāṃ kaṭukarohiṇīm||129||
pibet samāṃśaṃ taccūrṇaṃ sakṣaudraṃ taṇḍulāmbunā|
paittike grahaṇīdoṣe raktaṃ yaccopaveśyate||130||
arśāṃsi ca gude śūlaṃ jayeccaiva pravāhikām|
nāgarādyamidaṃ cūrṇaṃ kṛṣṇātreyeṇa pūjitam||131||
iti nāgarādyaṃ cūrṇam
bhūnimbakaṭukāvyoṣamustakendrayavān samān|
dvau citrakādvatsakatvagbhāgān ṣoḍaśa cūrṇayet||132||
guḍaśītāmbunā pītaṃ grahaṇīdoṣagulmanut|
kāmalājvarapāṇḍutvamehārucyatisāranut||133||
iti bhūnimbādyaṃ cūrṇam
vacāmativiṣāṃ pāṭhāṃ saptaparṇaṃ rasāñjanam|
syonākodīcyakaṭvaṅgavatsakatvagdurālabhāḥ||134||
dārvīṃ parpaṭakaṃ pāṭhāṃ yavānīṃ madhuśigrukam|
paṭolapatraṃ siddhārthān yūthikāṃ jātipallavān||135||
jambvāmrabilvamadhyāni nimbaśākaphalāni ca|
tadrogaśamamanvicchan bhūnimbādyena yojayet||136||
kirātatiktaḥ ṣaḍgranthā trāyamāṇā kaṭutrikam|
candanaṃ padmakośīraṃ dārvītvak kaṭurohiṇī||137||
kuṭajatvakphalaṃ mustaṃ yavānī devadāru ca|
paṭolanimbapatrailāsaurāṣṭrayativiṣātvacaḥ||138||
madhuśigrośca bījāni mūrvā parpaṭakastathā|
taccūrṇaṃ madhunā lehyaṃ peyaṃ madyairjalena vā||139||
hṛtpāṇḍugrahaṇīrogagulmaśūlārucijvarān|
kāmalāṃ sannipātaṃ ca mukharogāṃśca nāśayet||140||
iti kirātādyaṃ cūrṇam
grahaṇyāṃ śleṣmaduṣṭāyāṃ vamitasya yathāvidhi|
kaṭvamlalavaṇakṣāraistiktaiścāgniṃ vivardhayet||141||
palāśaṃ citrakaṃ cavyaṃ mātuluṅgaṃ harītakīm|
pippalīṃ pippalīmūlaṃ pāṭhāṃ nāgaradhānyakam||142||
kārṣikāṇyudakaprasthe paktvā pādāvaśeṣitam|
pānīyārthaṃ prayuñjīta yavāgūṃ taiśca sādhayet||143||
śuṣkamūlakayūṣeṇa kaulatthenāthavā punaḥ|
kaṭvamlakṣārapaṭunā laghūnyannāni bhojayet||144||
amlaṃ cānu pibettakraṃ takrāriṣṭamathāpi vā|
madirāṃ madhvariṣṭaṃ vā nigadaṃ sīdhumeva vā||145||
droṇaṃ madhūkapuṣpāṇāṃ viḍaṅgānāṃ tato'rdhataḥ|
citrakasya tato'rdhaṃ syāttathā bhallātakāḍhakam||146||
mañjiṣṭhāṣṭapalaṃ [32] caiva tridroṇe'pāṃ vipācayet|
droṇaśeṣaṃ tu tacchītaṃ madhvardhāḍhakasaṃyutam||147||
elāmṛṇālāgurubhiścandanena ca rūṣite|
kumbhe māsasthitaṃ jātamāsavaṃ taṃ prayojayet||148||
grahaṇīṃ dīpayatyeva bṛṃhaṇaḥ [33] kaphapittajit|
śothaṃ kuṣṭhaṃ kilāsaṃ ca pramehāṃśca praṇāśayet||149||
iti madhūkāsavaḥ
madhūkapuṣpasvarasaṃ śṛtamardhakṣayīkṛtam|
kṣaudrapādayutaṃ śītaṃ pūrvavat sannidhāpayet||150||
taṃ piban grahaṇīdoṣāñjayet sarvān hitāśanaḥ|
tadvaddrākṣekṣukharjūrasvarasānāsutān [34] pibet||151||
prasthau durālabhāyā dvau pasthamāmalakasya ca|
dantīcitrakamuṣṭī [35] dve pratyagraṃ cābhayāśatam||152||
caturdroṇe'mbhasaḥ paktvā śītaṃ droṇāvaśeṣitam|
saguḍadviśataṃ pūtaṃ madhunaḥ kuḍavāyutam||153||
tadvat priyaṅgoḥ pippalyā viḍaṅgānāṃ ca cūrṇitaiḥ|
kuḍavairghṛtakumbhasthaṃ pakṣājjātaṃ tataḥ pibet||154||
grahaṇīpāṇḍurogārśaḥkuṣṭhavīsarpamehanut|
svaravarṇakaraścaiṣa raktapittakaphāpahaḥ||155||
iti durālabhāsavaḥ
haridrā pañcamūle dve vīrarṣabhakajīvakam|
eṣāṃ [36] pañcapalān bhāgāṃścaturdroṇe'mbhasaḥ pacet||156||
droṇaśeṣe rase pūte guḍasya dviśataṃ bhiṣak|
cūrṇitān kuḍavārdhāṃśān prakṣipecca samākṣikān||157||
priyaṅgumustamañjiṣṭhāviḍaṅgamadhukaplavān|
lodhraṃ śābarakaṃ caiva māsārdhasthaṃ pibettu tam||158||
eṣa mūlāsavaḥ siddho dīpano raktapittajit|
ānāhakaphahṛdrogapāṇḍurogāṅgasādanut||159||
iti mūlāsavaḥ
prāsthikaṃ [37] pippalīṃ piṣṭvā guḍaṃ madhyaṃ bibhītakāt|
udakaprasthasaṃyuktaṃ yavapalle nidhāpayet||160||
tasmāt palaṃ sujātāttu salilāñjalisaṃyutam|
pibetpiṇḍāsavo hyeṣa rogānīkavināśanaḥ||161||
svastho'pyenaṃ pibenmāsaṃ naraḥ snigdharasāśanaḥ [38] |
icchaṃsteṣāmanutpattiṃ rogāṇāṃ ye'tra kīrtitāḥ||162||
iti piṇḍāsavaḥ
nave pippalimadhvākte kalase'gurudhūpite|
madhvāḍhakaṃ jalasamaṃ cūrṇānīmāni dāpayet||163||
kuḍavārdhaṃ viḍaṅgānāṃ pippalyāḥ kuḍavaṃ tathā|
caturthikāṃśāṃ tvakkṣīrīṃ keśaraṃ maricāni ca||164||
tvagelāpatrakaśaṭīkramukātiviṣāghanān|
hareṇvelvālutejohvāpippalīmūlacitrakān||165||
kārṣikāṃstat sthitaṃ māsamata ūrdhvaṃ prayojayet|
mandaṃ sandapayatyagniṃ karoti viṣamaṃ samam||166||
hṛtpāṇḍugrahaṇīrogakuṣṭhārśaḥśvayathujvarān|
vātaśleṣmāmayāṃścānyānmadhvariṣṭo vyapohati||167||
iti madhvariṣṭaḥ
samūlāṃ pippalīṃ kṣārau dvau pañca lavaṇāni ca|
mātuluṅgābhayārāsnāśaṭīmaricanāgaram||168||
kṛtvā samāṃśaṃ taccūrṇaṃ pibet prātaḥ sukhāmbunā|
śleṣmike grahaṇīdoṣe balavarṇāgnivardhanam||169||
etairevauṣadhaiḥ siddhaṃ sarpiḥ peyaṃ samārute|
gaulmike ṣaṭpalaṃ proktaṃ bhallātakaghṛtaṃ ca yat||170||
biḍaṃ kālotthalavaṇaṃ sarjikāyavaśūkajam|
saptalāṃ kaṇṭakārīṃ ca citrakaṃ ceti dāhayet||171||
saptakṛtvaḥ srutasyāsya kṣārasya [39] dvyāḍhakena tu|
āḍhakaṃ sarpiṣaḥ paktvā pibedagnivivardhanam||172||
iti kṣāraghṛta
samūlāṃ pippalīṃ pāṭhāṃ cavyendrayavanāgaram|
citrakātiviṣe hiṅgu śvadaṃṣṭrāṃ kaṭurohiṇīm||173||
vacāṃ ca kārṣikaṃ pañcalavaṇānāṃ palāni ca|
dadhnaḥ prasthadvaye tailasarpiṣoḥ kuḍavadvaye||174||
khaṇḍīkṛtāni niṣkvāthya śanairantargate rase|
antardhūmaṃ tato dagdhavā cūrṇaṃ kṛtvā ghṛtāplutam||175||
pibet pāṇitalaṃ tasmiñjīrṇe syānmadhurāśanaḥ|
vātaśleṣmāmayānsarvānhanyādviṣagarāṃśca saḥ||176||
bhallātakaṃ trikaṭukaṃ triphalāṃ lavaṇatrayam|
antardhūmaṃ dvipalikaṃ gopurīṣāgninā dahet||177||
sa kṣāraḥ sarpiṣā pīto bhojye vā'pyavacūrṇitaḥ|
hṛtpāṇḍugrahaṇīdoṣagulmodāvartaśūlanut||178||
durālabhāṃ karañjau dvau saptaparṇaṃ savatsakam|
ṣaḍgranthāṃ madanaṃ mūrvāṃ pāṭhāmāragvadhaṃ tathā||179||
gomūtreṇa samāṃśāni kṛtvā cūrṇāni dāhayet|
dagdhvā ca taṃ pibet kṣāraṃ grahaṇībalavardhanam||180||
bhūnimbaṃ rohiṇīṃ tiktāṃ paṭolaṃ nimbaparpaṭam|
dahenmāhiṣamūtreṇa kṣāra eṣo'gnivardhanaḥ||181||
dve haridre vacā kuṣṭhaṃ citrakaḥ kaṭurohiṇī|
mustaṃ ca bastamūtreṇa dahet kṣāro'gnivardhanaḥ||182||
catuṣpalaṃ sudhākāṇḍāttripalaṃ lavaṇatrayāt|
vārtākīkuḍavaṃ cārkādaṣṭau dve citrakāt pale||183||
dagdhāni vārtākurase guṭikā bhojanottarāḥ|
bhuktaṃ bhuktaṃ pacantyāśu kāsaśvāsārśasāṃ hitāḥ||184||
visūcikāpratiśyāyahṛdrogaśamanāśca tāḥ|
ityeṣā kṣāraguṭikā kṛṣṇātreyeṇa kīrtitā||185||
iti kṣāraguḍikā
vatsakātiviṣe pāṭhāṃ duḥsparśāṃ hiṅgu citrakam|
cūrṇīkṛtya palāśāgrakṣāre mūtrasrute pacet||186||
āyase bhājane sāndrāttasmāt [40] kolaṃ sukhāmbunā|
madyairvā grahaṇīdoṣaśothārśaḥpāṇḍumān pibet||187||
iti caturthakṣāraḥ
triphalāṃ kaṭabhīṃ cavyaṃ bilvamadhyamayorajaḥ|
rohiṇīṃ kaṭukāṃ mustaṃ kuṣṭhaṃ pāṭhāṃ ca hiṅgu ca||188||
madhukaṃ muṣkakayavakṣārau trikaṭukaṃ vacām|
viḍaṅgaṃ pippalīmūlaṃ svarjikāṃ nimbacitrakau||189||
mūrvājamodendrayavān guḍūcīṃ devadāru ca|
kārṣikaṃ lavaṇānāṃ ca pañcānāṃ palikānpṛthak||190||
bhāgān dadhni trikuḍave ghṛtatailena mūrcchitam|
antardhūmaṃ śanairdagdhvā tasmāt pāṇitalaṃ pibet||191||
sarpiṣā kaphavātārśograhaṇīpāṇḍurogavān|
plīhamūtragrahaśvāsahikkākāsakrimijvarān||192||
śoṣātisārau śvayathuṃ pramehānāhahṛdgrahān|
hanyāt sarvaviṣaṃ [41] caiva kṣāro'gnijanano varaḥ||193||
jīrṇe rasairvā madhurairaśnīyāt payasā'pi vāiti pañcamakṣāraḥ
tridoṣe vidhividvaidyaḥ pañca karmāṇi kārayet||194||
ghṛtakṣārāsavāriṣṭān dadyāccāgnivivardhanān|
kriyā yā cānilādīnāṃ nirdiṣṭā grahaṇīṃ prati||195||
vyatyāsāttāṃ samastāṃ vā kuryāddoṣaviśeṣavit|
snehanaṃ svedanaṃ śuddhirlaṅghanaṃ dīpanaṃ ca yat||196||
cūrṇāni lavaṇakṣāramadhvariṣṭasurāsavāḥ|
vividhāstakrayogāśca dīpanānāṃ ca sarpiṣām||197||
grahaṇīrogibhiḥ sevyāḥ
kriyāṃ cāvasthikīṃ śṛṇu|
ṣṭhīvanaṃ ślaiṣmike rūkṣaṃ dīpanaṃ tiktasaṃyutam||198||
sakṛdrūkṣaṃ sakṛtsnigdhaṃ kṛśe bahukaphe hitam|
parīkṣyāmaṃ śarīrasya dīpanaṃ snehasaṃyutam||199||
dīpanaṃ bahupittasya tiktaṃ madhurasaṃyutam|
bahuvātasya tu snehalavaṇāmlayutaṃ hitam||200||
sandhukṣati tathā vahnireṣāṃ vidhivadindhanaiḥ|
snehameva paraṃ vidyāddurbalānaladīpanam||201||
nālaṃ snehasamiddhasya śamāyānnaṃ sugurvapi|
mandāgniravipakvaṃ tu purīṣaṃ yo'tisāryate||202||
dīpanīyauṣadhairyuktāṃ ghṛtamātrāṃ pibettu saḥ|
tayā samānaḥ pavanaḥ prasanno [42] mārgamāsthitaḥ||203||
agneḥ samīpacāritvādāśu prakurute balam|
kāṭhinyādyaḥ purīṣaṃ tu kṛcchrānmuñcati mānavaḥ||204||
saghṛtaṃ lavaṇairyuktaṃ naro'nnāvagrahaṃ pibet|
raukṣyānmande pibetsarpistailaṃ vā dīpanairyutam||205||
atisnehāttu mande'gnau cūrṇāriṣṭāsavā hitāḥ|
bhinne gudopalepāttu male tailasurāsavāḥ||206||
udāvartāttu mande'gnau nirūhāḥ snehabastayaḥ|
doṣavṛddhyā tu mande'gnau śuddho doṣavidhiṃ caret||207||
vyādhiyuktasya mande tu sarpirevāgnidīpanam|
upavāsācca mande'gnau yavāgūbhiḥ pibedghṛtam||208||
annāvapīḍitaṃ balyaṃ dīpanaṃ bṛṃhaṇaṃ ca tat|
dīrghakālaprasaṅgāttu kṣāmakṣīṇakṛśānnarān||209||
prasahānāṃ rasaiḥ sāmlairbhojayet piśitāśinām|
laghu, tīkṣṇoṣṇaśodhitvāddīpayantyāśu te'nalam||210||
māṃsopacitamāṃsatvāttathā''śutarabṛṃhaṇāḥ|
nābhojanena kāyāgnirdīpyate nātibhojanāt||211||
yathā nirindhano vahniralpo vā'tīndhanāvṛtaḥ|
snehānnavidhibhiścitraiścūrṇāriṣṭasurāsavaiḥ ||212||
samyakprayuktairbhiṣajā balamagneḥ pravardhate|
yathā hi sāradārvagniḥ sthiraḥ santiṣṭhate ciram||213||
snehānnavidhibhistadvadantaragnirbhavet sthiraḥ|
hitaṃ jīrṇe mitaṃ cāśnaṃściramārogyamaśnute||214||
avaiṣamyeṇa dhātūnāmagnivṛddhau yateta nā|
samairdoṣaiḥ samo madhye dehasyoṣmā'gnisaṃsthitaḥ||215||
pacatyannaṃ tadārogyapuṣṭyāyurbalavṛddhaye|
doṣairmando'tivṛddho vā viṣamairjanayedgadān||216||
vācyaṃ mandasya tatroktamativṛddhasya vakṣyate|
nare kṣīṇakaphe pittaṃ kupitaṃ mārutānugam||217||
svoṣmaṇā pāvakasthāne balamagneḥ prayacchati|
tadā labdhabalo dehe virūkṣe sānilo'nalaḥ||218||
paribhūya pacatyannaṃ taikṣṇyādāśu muhurmuhuḥ|
paktvā'nnaṃ sa tato dhātūñchoṇitādīn pacatyapi||219||
tato daurbalyamātaṅkānmṛtyuṃ copanayennaram|
bhukte'nne labhate śāntiṃ jīrṇamātre pratāmyati||220||
tṛṭśvāsadāhamūrcchādyā vyādhayo'tyagnisambhavāḥ|
tamatyagniṃ gurusnigdhaśītairmadhuravijjalaiḥ||221||
annapānairnayecchāntiṃ dīptamagnimivāmbubhiḥ|
muhurmuhurajīrṇe'pi bhojyānyasyopahārayet||222||
nirindhano'ntaraṃ labdhvā yathainaṃ na vipādayet|
pāyasaṃ kṛśarāṃ snigdhaṃ paiṣṭikaṃ guḍavaikṛtam||223||
adyāttathaudakānūpapiśitāni bhṛtāni ca|
matsyānviśeṣataḥ ślakṣṇānsthiratoyacarāṃstathā||224||
āvikaṃ ca bhṛtaṃ māṃsamadyādatyagnināśanam [46] |
yavāgūṃ samadhūcchiṣṭāṃ ghṛtaṃ vā kṣudhitaḥ pibet||225||
godhūmacūrṇamanthaṃ vā vyadhayitvā sirāṃ pibet|
payo vā śarkarāsarpirjīvanīyauṣadhaiḥ śṛtam||226||
phalānāṃ tailayonīnāmutkruñcāśca [47] saśarkarāḥ|
mārdavaṃ janayantyagneḥ snigdhā māṃsarasāstathā||227||
pibecchītāmbunā sarpirmadhūcchiṣṭena saṃyutam|
godhūmacūrṇaṃ payasā sasarpiṣkaṃ pibennaraḥ||228||
ānūparasasiddhān vā trīn snehāṃstailavarjitān|
payasā sammitaṃ [48] cāpi ghanaṃ trisnehasaṃyutam||229||
nāristanyena saṃyuktāṃ pibedaudumbarīṃ tvacam|
tābhyāṃ vā pāyasaṃ siddhamadyādatyagniśāntaye||230||
śyāmātrivṛdvipakvaṃ vā payo dadyādvirecanam|
asakṛt pittaśāntyarthaṃ pāyasapratibhojanam||231||
prasamīkṣya bhiṣak prājñastasmai dadyādvidhānavit|
yatkiñcinmadhuraṃ medyaṃ śleṣmalaṃ gurubhojanam||232||
sarvaṃ tadatyagnihitaṃ bhuktvā prasvapanaṃ divā|
medyānyannāni yo'tyagnāvapratāntaḥ [49] samaśnute||233||
na tannimittaṃ vyasanaṃ labhate puṣṭimeva ca|
kaphe vṛddhe jite pitte mārute cānalaḥ samaḥ||234||
bhavanti cātra-
pathyāpathyamihaikatra bhuktaṃ samaśanaṃ matam||235||
viṣamaṃ bahu vā'lpaṃ vā'pyaprāptātītakālayoḥ|
bhuktaṃ pūrvānnaśeṣe tu punaradhyaśanaṃ matam||236||
trīṇyapyetāni mṛtyuṃ vā ghorān vyādhīnsṛjanti vā|
prātarāśe tvajīrṇe'pi sāyamāśo na duṣyati||237||
divā prabudhyate'rkeṇa hṛdayaṃ puṇḍarīkavat|
tasminvibuddhe srotāṃsi sphuṭatvaṃ yānti sarvaśaḥ||238||
vyāyāmācca vihārācca vikṣiptatvācca cetasaḥ|
na kledamupagacchanti divā tenāsya dhātavaḥ||239||
aklinneṣvannamāsiktamanyatteṣu na duṣyati|
avidagdha iva kṣīre kṣīramanyadvimiśritam||240||
naiva dūṣyati tenaiva samaṃ sampadyate yathā|
rātrau tu hṛdaye mlāne saṃvṛteṣvayaneṣu ca|
yānti koṣṭhe parikledaṃ saṃvṛte dehadhātavaḥ||241||
klinneṣvanyadapakveṣu teṣvāsiktaṃ praduṣyati|
vidagdheṣu payaḥsvanyat payastaptamivārpitam||242||
naiśeṣvāhārajāteṣu nāvipakveṣu buddhimān|
tasmādanyatsamaśnīyātpālayiṣyanbalāyuṣī||243||
tatra ślokāḥ-
antaragniguṇā dehaṃ yathā dhārayate ca saḥ|
yathā'nnaṃ pacyate yāṃśca yathā''hāraḥ karotyapi||244||
ye'gnayo yāṃśca puṣyanti yāvanto ye pacanti yān|
rasādīnāṃ kramotpattirmalānāṃ tebhya eva ca||245||
vṛṣyāṇāmāśukṛddheturdhātukālodbhavakramaḥ|
rogaikadeśakṛddheturantaragniryathā'dhikaḥ||246||
praduṣyati yathā duṣṭo yān rogāñjanayatyapi|
grahaṇī yā yathā [53] yacca grahaṇīdoṣalakṣaṇam||247||
pūrvarūpaṃ pṛthak caiva vyañjanaṃ sacikitsitam|
caturvidhasya nirdiṣṭaṃ tathā cāvasthikī kriyā||248||
jāyate ca yathā'tyagniryacca tasya cikitsitam|
uktavāniha tat sarvaṃ grahaṇīdoṣake muniḥ||249||
ityagniveśakṛte tantre'prāpte dṛḍhabalasampūrite cikitsāsthāne
grahaṇīcikitsitaṃ nāma pañcadaśo'dhyāyaḥ||15||

Chapter – 16 
athātaḥ pāṇḍurogacikitsitaṃ vyākhyāsyāmaḥ||1||
iti ha smāha bhagavānātreyaḥ||2||

pāṇḍurogāḥ smṛtāḥ pañca vātapittakaphaistrayaḥ|
caturthaḥ sannipātena pañcamo bhakṣaṇānmṛdaḥ||3||
doṣāḥ pittapradhānāstu yasya kupyanti dhātuṣu|
śaithilyaṃ tasya dhātūnāṃ gauravaṃ copajāyate||4||
tato varṇabalasnehā ye cānye'pyojaso guṇāḥ|
vrajanti kṣayamatyarthaṃ doṣadūṣyapradūṣaṇāt||5||
so'lparakto'lpamedasko niḥsāraḥ śithilendriyaḥ|
vaivarṇyaṃ bhajate, tasya hetuṃ śṛṇu salakṣaṇam||6||
kṣārāmlalavaṇātyuṣṇaviruddhāsātmyabhojanāt|
niṣpāvamāṣapiṇyākatilatailaniṣevaṇāt||7||
vidagdhe'nne divāsvapnādvyāyāmānmaithunāttathā|
pratikarmartuvaiṣamyādvegānāṃ ca vidhāraṇāt||8||
kāmacintābhayakrodhaśokopahatacetasaḥ|
samudīrṇaṃ yadā pittaṃ hṛdaye samavasthitam||9||
vāyunā balinā kṣiptaṃ samprāpya dhamanīrdaśa|
prapannaṃ kevalaṃ dehaṃ tvaṅmāṃsāntaramāśritam||10||
pradūṣya kaphavātāsṛktvaṅmāṃsāni karoti tat|
pāṇḍuhāridraharitān varṇān bahuvidhāṃstvaci||11||
sa pāṇḍuroga ityuktaḥ ...|12|
.. tasya liṅgaṃ bhaviṣyataḥ|
hṛdayaspandanaṃ raukṣyaṃ svedābhāvaḥ śramastathā||12||

sambhūte'smin bhavet sarvaḥ karṇakṣveḍī hatānalaḥ|
durbalaḥ sadano'nnadviṭ śramabhramanipīḍitaḥ||13||
gātraśūlajvaraśvāsagauravārucimānnaraḥ|
mṛditairiva gātraiśca pīḍitonmathitairiva||14||
śūnākṣikūṭo haritaḥ śīrṇalomā hataprabhaḥ|
kopanaḥ śiśiradveṣī nidrāluḥ ṣṭhīvano'lpavāk||15||
piṇḍikodveṣṭakaṭyūrupādaruksadanāni ca|
bhavantyārohaṇāyāsairviśeṣaścāsya [1] vakṣyate||16||
āhārairupacāraiśca vātalaiḥ kupito'nilaḥ|
janayetkṛṣṇapāṇḍutvaṃ [1] tathā rūkṣāruṇāṅgatām||17||
aṅgamardaṃ rujaṃ todaṃ kampaṃ pārśvaśirorujam|
varcaḥśoṣāsyavairasyaśophānāhabalakṣayān||18||
pittalasyācitaṃ pittaṃ yathoktaiḥ svaiḥ prakopaṇaiḥ|
dūṣayitvā tu raktādīn pāṇḍurogāya kalpate||19||
sa pīto haritābho vā jvaradāhasamanvitaḥ|
tṛṣṇāmūrcchāpipāsārtaḥ [1] pītamūtraśakṛnnaraḥ||20||
svedanaḥ śītakāmaśca na cānnamabhinandati|
kaṭukāsyo na cāsyoṣṇamupaśete'mlameva ca||21||
udgāro'mlo vidāhaśca vidagdhe'nne'sya jāyate|
daurgandhyaṃ bhinnavarcastvaṃ daurbalyaṃ tama eva ca||22||
vivṛddhaḥ śleṣmalaiḥ śleṣmā pāṇḍurogaṃ sa pūrvavat|
karoti gauravaṃ tandrā chardiṃ śvetāvabhāsatām||23||
prasekaṃ lomaharṣaṃ ca sādaṃ mūrcchāṃ bhramaṃ klamam|
śvāsaṃ kāsaṃ tathā''lasyamaruciṃ vāksvaragraham||24||
śuklamūtrākṣivarcastvaṃ kaṭurūkṣoṣṇakāmatām|
śvayathuṃ madhurāsyatvamiti [1] pāṇḍvāmayaḥ kaphāt||25||
sarvānnasevinaḥ sarve duṣṭā doṣāstridoṣajam| tridoṣaliṅgaṃ kurvanti pāṇḍurogaṃ suduḥsaham||26||

mṛttikādanaśīlasya kupyatyanyatamo malaḥ| kaṣāyā mārutaṃ, pittamūṣarā, madhurā kapham||27||
kopayenmṛdrasādīṃśca raukṣyādbhuktaṃ virūkṣayet [1] | pūrayatyavipakvaiva srotāṃsi niruṇaddhi ca||28||
indriyāṇāṃ balaṃ hatvā tejo vīryaujasī tathā| pāṇḍurogaṃ karotyāśu balavarṇāgnināśanam||29||
śūnagaṇḍākṣikūṭabhrūḥ [2] śūnapānnābhimehanaḥ| krimikoṣṭho'tisāryeta malaṃ sāsṛk kaphānvitam||30||
pāṇḍurogaścirotpannaḥ kharībhūto na sidhyati| kālaprakarṣācchūno [1] nā yaśca pītāni paśyati||31||
baddhālpaviṭkaṃ sakaphaṃ haritaṃ yo'tisāryate| dīnaḥ śvetātidigdhāṅgaśchardimūrcchātṛṣārditaḥ||32||
sa nāstyasṛkkṣayādyaśca pāṇḍuḥ śvetatvamāpnuyāt| iti pañcavidhasyoktaṃ pāṇḍurogasya lakṣaṇam||33||
pāṇḍurogī tu yo'tyarthaṃ pittalāni niṣevate| tasya pittamasṛgmāṃsaṃ dagdhvā rogāya kalpate||34||
hāridranetraḥ sa bhṛśaṃ hāridratvaṅnakhānanaḥ| raktapītaśakṛnmūtro bhekavarṇo hatendriyaḥ||35||
dāhāvipākadaurbalyasadanārucikarṣitaḥ| kāmalā bahupittaiṣā koṣṭhaśākhāśrayā matā||36||
kālāntarāt kharībhūtā kṛcchrā syāt kumbhakāmalā| 36½ |
kṛṣṇapītaśakṛnmūtro [1] bhṛśaṃ śūnaśca mānavaḥ||37||
saraktākṣimukhacchardiviṇmūtro yaśca tāmyati| dāhārucitṛṣānāhatandrāmohasamanvitaḥ||38||
naṣṭāgnisañjñaḥ kṣipraṃ hi kāmalāvān vipadyate|38½|
sādhyānāmitareṣāṃ tu pravakṣyāmi cikitsitam||39||
tatra pāṇḍvāmayī snigdhastīkṣṇairūrdhvānulomikaiḥ| saṃśodhyo mṛdubhistiktaiḥ kāmalī tu virecanaiḥ||40||
tābhyāṃ saṃśuddhakoṣṭhābhyāṃ pathyānyannāni dāpayet| śālīn sayavagodhūmān purāṇān yūṣasaṃhitān||41||
mudgāḍhakīmasūraiśca jāṅgalaiśca rasairhitaiḥ| yathādoṣaṃ viśiṣṭaṃ ca tayorbhaiṣajyamācaret||42||
pañcagavyaṃ mahātiktaṃ kalyāṇakamathāpi vā| snehanārthaṃ ghṛtaṃ dadyāt kāmalāpāṇḍurogiṇe||43||

dāḍimāt kuḍavo dhānyāt kuḍavārdhaṃ palaṃ palam| citrakācchṛṅgaverācca pippalyaṣṭamikā tathā||44||
taiḥ kalkairviṃśatipalaṃ ghṛtasya salilāḍhake| siddhaṃ hṛtpāṇḍugulmārśaḥplīhavātakaphārtinut||45||
dīpanaṃ śvāsakāsaghnaṃ mūḍhavāte ca śasyate| duḥkhaprasavinīnāṃ ca vandhyānāṃ caiva garbhadam||46||
iti dāḍimādyaṃ ghṛtam|
kaṭukā rohiṇī mustaṃ haridre vatsakāt palam| paṭolaṃ candanaṃ mūrvā trāyamāṇā durālabhā||47||
kṛṣṇā parpaṭako nimbo bhūnimbo devadāru ca| taiḥ kārṣikairghṛtaprasthaḥ siddhaḥ kṣīracaturguṇaḥ||48||
raktapittaṃ jvaraṃ dāhaṃ śvayathuṃ sa bhagandaram| arśāṃsyasṛgdaraṃ caiva hanti visphoṭakāṃstathā||49||
iti kaṭukādyaṃ ghṛtam|

pathyāśatarase pathyāvṛntārdhaśatakalkavān| prasthaḥ siddho ghṛtāt peyaḥ sa pāṇḍvāmayagulmanut||50||
iti pathyāghṛtam|

dantyāścatuṣpalarase piṣṭairdantīśalāṭubhiḥ| tadvatprastho ghṛtātsiddhaḥ plīhapāṇḍvartiśophajit||51||
iti dantīghṛtam|

purāṇasarpiṣaḥ prastho drākṣārdhaprasthasādhitaḥ| kāmalāgulmapāṇḍvartijvaramehodarāpahaḥ||52||
iti drākṣāghṛtam|

haridrātriphalānimbabalāmadhukasādhitam| sakṣīraṃ māhiṣaṃ sarpiḥ kāmalāharamuttamam||53||
iti haridrādighṛtam|

gomūtre dviguṇe dārvyāḥ kalkākṣadvayasādhitaḥ| dārvyāḥ pañcapalakvāthe kalke kālīyake paraḥ||54||
māhiṣāt sarpiṣaḥ prasthaḥ pūrvaḥ pūrve pare paraḥ|55|

snehairebhirupakramya snigdhaṃ matvā virecayet||55||
payasā mūtrayuktena bahuśaḥ kevalena vā| dantīphalarase koṣṇe kāśmaryāñjalinā śṛtam||56||
drākṣāñjaliṃ mṛditvā vā dadyāt pāṇḍvāmayāpaham| dviśarkaraṃ trivṛccūrṇaṃ palārdhaṃ paittikaḥ pibet||57||
kaphapāṇḍustu gomūtraklinnayuktāṃ [1] harītakīm| āragvadhaṃ [2] rasenekṣorvidāryāmalakasya ca||58||
satryūṣaṇaṃ bilvapatraṃ pibennā kāmalāpaham| dantyardhapalakalkaṃ vā dviguḍaṃ śītavāriṇā||59||
kāmalī trivṛtāṃ vā'pi triphalāyā rasaiḥ pibet| viśālātriphalāmustakuṣṭhadārukaliṅgakān||60||
kārṣikānardhakarṣāṃśāṃ kuryādativiṣāṃ tathā| karṣau madhurasāyā dvau sarvametat [3] sukhāmbunā||61||
mṛditaṃ taṃ rasaṃ pūtaṃ pītvā lihyācca madhvanu| kāsaṃ śvāsaṃ jvaraṃ dāhaṃ pāṇḍurogamarocakam||62||
gulmānāhāmavātāṃśca raktapittaṃ ca nāśayet| triphalāyā guḍūcyā vā dārvyā nimbasya vā rasam||63||
śītaṃ madhuyutaṃ prātaḥ kāmalārtaḥ pibennaraḥ| kṣīramūtraṃ pibet pakṣaṃ gavyaṃ māhiṣameva vā||64||
pāṇḍurgomūtrayuktaṃ vā saptāhaṃ triphalārasam| tarujān jvalitānmūtre nirvāpyāmṛdya cāṅkurān||65||
mātuluṅgasya tat pūtaṃ pāṇḍuśothaharaṃ pibet| svarṇakṣīrī trivṛcchyāme bhadradāru sanāgaram||66||
gomūtrāñjalinā piṣṭaṃ mūtre vā kvathitaṃ pibet| kṣīramebhiḥ śṛtaṃ vā'pi pibeddoṣānulomanam||67||
harītakīṃ prayogeṇa gomūtreṇāthavā pibet| jīrṇe kṣīreṇa bhuñjīta rasena madhureṇa vā||68||
saptarātraṃ gavāṃ mūtre bhāvitaṃ vā'pyayorajaḥ| pāṇḍurogapraśāntyarthaṃ payasā pāyayedbhiṣak||69||
tryūṣaṇatriphalāmustaviḍaṅgacitrakāḥ samāḥ| navāyorajaso bhāgāstaccūrṇaṃ kṣaudrasarpiṣā||70||
bhakṣayet pāṇḍuhṛdrogakuṣṭhārśaḥkāmalāpaham| navāyasamidaṃ cūrṇaṃ kṛṣṇātreyeṇa bhāṣitam||71||
iti navāyasacūrṇam|
guḍanāgaramaṇḍūratilāṃśānmānataḥ samān| pippalīdviguṇāṃ kuryādguṭikāṃ pāṇḍurogiṇe||72||
tryūṣaṇaṃ triphalā mustaṃ viḍaṅgaṃ cavyacitrakau| dārvītvaṅmākṣiko dhāturgranthikaṃ devadāru ca||73||
etān dvipalikānbhāgāṃścūrṇaṃ kuryāt pṛthak pṛthak| maṇḍūraṃ dviguṇaṃ cūrṇācchuddhamañjanasannibham||74||
gomūtre'ṣṭaguṇe paktvā tasmiṃstat prakṣipettataḥ| udumbarasamānkṛtvā vaṭakāṃstān yathāgni nā||75||
upayuñjīta takreṇa sātmyaṃ jīrṇe ca bhojanam| maṇḍūravaṭakā hyete prāṇadāḥ pāṇḍurogiṇām||76||
kuṣṭhānyajīrṇakaṃ śothamūrustambhaṃ kaphāmayān| arśāṃsi kāmalāṃ mehaṃ plīhānaṃ śamayanti ca||77||
iti maṇḍūravaṭakāḥ|
tāpyādrijaturūpyāyomalāḥ pañcapalāḥ pṛthak| citrakatriphalāvyoṣaviḍaṅgaiḥ palikaiḥ saha||78||
śarkarāṣṭapalonmiśrāścūrṇitā madhunā''plutāḥ| abhyasyāstvakṣamātrā hi jīrṇe hitamitāśinā||79||
kulatthakākamācyādikapotaparihāriṇā|80|

triphalāyāstrayo bhāgāstrayastrikaṭukasya ca||80||
bhāgaścitrakamūlasya viḍaṅgānāṃ tathaiva ca| pañcāśmajatuno bhāgāstathā rūpyamalasya ca||81||
mākṣikasya ca śuddhasya lauhasya rajasastathā| aṣṭau bhāgāḥ sitāyāśca tatsarvaṃ sūkṣmacūrṇitam||82||
mākṣikeṇāplutaṃ sthāpyamāyase bhājane śubhe| udumbarasamāṃ mātrāṃ tataḥ khādedyathāgni nā||83||
dine dine prayuñjīta jīrṇe bhojyaṃ yathepsitam| varjayitvā kulatthāni kākamācīṃ kapotakam||84||
yogarāja iti khyāto yogo'yamamṛtopamaḥ| rasāyanamidaṃ śreṣṭhaṃ sarvarogaharaṃ śivam||85||
pāṇḍurogaṃ viṣaṃ kāsaṃ yakṣmāṇaṃ viṣamajvaram| kuṣṭhānyajīrṇakaṃ mehaṃ śoṣaṃ śvāsamarocakam||86||
viśeṣāddhantyapasmāraṃ kāmalāṃ gudajāni ca|
iti yogarājaḥ|
kauṭajatriphalānimbapaṭolaghananāgaraiḥ||87||
bhāvitāni daśāhāni rasairdvitriguṇāni vā| śilājatupalānyaṣṭau tāvatī sitaśarkarā||88||
tvakkṣīrī pippalī dhātrī karkaṭākhyā palonmitā|
nidigdhyāḥ phalamūlābhyāṃ palaṃ yuktyā trigandhakam|
cūrṇitaṃ madhunaḥ kuryāt tripalenākṣikān guḍān| dāḍimāmbupayaḥpakṣirasatoyasurāsavān||90||
tān bhakṣayitvā'nupibenniranno bhukta eva vā| pāṇḍukuṣṭhajvaraplīhatamakārśobhagandarān||91||
pūtihṛcchukramūtrāgnidoṣaśoṣagarodarān [1] | kāsāsṛgdarapittāsṛkśothagulmagalāmayān||92||
te ca sarvavraṇān hanyuḥ sarvarogaharāḥ śivāḥ|
iti śilājatuvaṭakāḥ|
punarnavā trivṛdvyoṣaviḍaṅgaṃ dāru citrakam||93||
kuṣṭhaṃ haridre triphalā dantī cavyaṃ kaliṅgakāḥ| pippalī [2] pippalīmūlaṃ mustaṃ ceti palonmitam||94||
maṇḍūraṃ dviguṇaṃ cūrṇādgomūtre dvyāḍhake pacet| kolavadguṭikāḥ kṛtvā takreṇāloḍya nā pibet||95||
tāḥ pāṇḍurogān plīhānamarśāṃsi viṣamajvaram| śvayathuṃ grahaṇīdoṣaṃ hanyuḥ kuṣṭhaṃ krimīṃstathā||96||
iti punarnavāmaṇḍūram|
dārvītvak triphalā vyoṣaṃ viḍaṅgamayaso rajaḥ| madhusarpiryutaṃ lihyāt kāmalāpāṇḍurogavān||97||
tulyā ayorajaḥpathyāharidrāḥ kṣaudrasarpiṣā| cūrṇitāḥ kāmalī lihyādguḍakṣaudreṇa vā'bhayāḥ||98||
triphalā dve haridre ca kaṭurohiṇyayorajaḥ| cūrṇitaṃ kṣaudrasarpirbhyāṃ sa lehaḥ kāmalāpahaḥ||99||
dvipalāṃśāṃ tugākṣīrīṃ nāgaraṃ madhuyaṣṭikām| prāsthikīṃ pippalīṃ drākṣāṃ śarkarārdhatulāṃ śubhām||100||
dhātrīphalarasadroṇe cūrṇitaṃ lehavat pacet| śītaṃ madhuprasthayutaṃ lihyāt pāṇitalaṃ tataḥ||101||
hantyeṣa kāmalāṃ pittaṃ pāṇḍuṃ kāsaṃ halīmakam|
iti dhātryavalehaḥ|
tryūṣaṇaṃ triphalā cavyaṃ citrako devadāru ca||102||
viḍaṅgānyatha mustaṃ ca vatsakaṃ ceti cūrṇayet| maṇḍūratulyaṃ taccūrṇaṃ gomūtre'ṣṭaguṇe pacet||103||
śanaiḥ siddhāstathā śītāḥ kāryāḥ karṣasamā guḍāḥ| yathāgni bhakṣaṇīyāste plīhapāṇḍvāmayāpahāḥ||104||
grahaṇyarśonudaścaiva takravāṭyāśinaḥ smṛtāḥ|
iti maṇḍūravaṭakāḥ|
mañjiṣṭhā rajanī drākṣā balāmūlānyayorajaḥ||105||
lodhraṃ caiteṣu gauḍaḥ syādariṣṭaḥ pāṇḍurogiṇām|
iti gauḍo'riṣṭaḥ|

bījakātṣoḍaśapalaṃ triphalāyāśca viṃśatiḥ||106||
drākṣāyāḥ pañca lākṣāyāḥ sapta droṇe jalasya tat| sādhyaṃ pādāvaśeṣe tu pūtaśeṣe samāvapet||107||
śarkarāyāstulāṃ prasthaṃ mākṣikasya ca kārṣikam| vyoṣaṃ vyāghranakhośīraṃ kramukaṃ sailavālukam||108||
madhukaṃ kuṣṭhamityetaccūrṇitaṃ ghṛtabhājane| yaveṣu daśarātraṃ tadgrīṣme dviḥ śiśire sthitam||109||
pibettadgrahaṇīpāṇḍurogārśaḥśothagulmanut| mūtrakṛcchrāśmarīmehakāmalāsannipātajit||110||
bījakāriṣṭa ityeṣa ātreyeṇa prakīrtitaḥ|
iti bījakāriṣṭaḥ|
dhātrīphalasahasre dve pīḍayitvā rasaṃ tu tam||111||
kṣaudrāṣṭāṃśena saṃyuktaṃ kṛṣṇārdhakuḍavena ca| śarkarārdhatulonmiśraṃ pakṣaṃ snigdhaghaṭe sthitam||112||
prapibenmātrayā prātarjīrṇe hitamitāśanaḥ| kāmalāpāṇḍuhṛdrogavātāsṛgviṣamajvarān||113||
kāsahikkāruciśvāsāṃścaiṣo'riṣṭaḥ praṇāśayet|
iti dhātryariṣṭaḥ

sthirādibhiḥ śṛtaṃ toyaṃ pānāhāre praśasyate||114||
pāṇḍūnāṃ, kāmalārtānāṃ mṛdvīkāmalakīrasaḥ|115|

pāṇḍurogapraśāntyarthamiti proktaṃ maharṣiṇā||115||
vikalpyametadbhiṣajā pṛthagdoṣabalaṃ prati| vātike snehabhūyiṣṭhaṃ, paittike tiktaśītalam||116||
ślaiṣmike kaṭutiktoṣṇaṃ [1] , vimiśraṃ sānnipātike|117|

nipātayeccharīrāttu mṛttikāṃ bhakṣitāṃ bhiṣak||117||
yuktijñaḥ śodhanaistīkṣṇaiḥ prasamīkṣya balābalam| śuddhakāyasya sarpīṃṣi balādhānāni yojayet||118||
vyoṣaṃ bilvaṃ haridre dve triphalā dve punarnave| mustānyayorajaḥ pāṭhā viḍaṅgaṃ devadāru ca||119||
vṛścikālī ca bhārgī ca sakṣīraistaiḥ [1] samairghṛtam| sādhayitvā pibedyuktyā naro mṛddoṣapīḍitaḥ||120||
tadvat keśarayaṣṭyāhvapippalīkṣāraśādvalaiḥ| mṛdbhakṣaṇādāturasya laulyādavinivartinaḥ||121||
dveṣyārthaṃ bhāvitāṃ kāmaṃ dadyāttaddoṣanāśanaiḥ| viṅgailātiviṣayā nimbapatreṇa pāṭhayā||122||
vārtākaiḥ kaṭurohiṇyā kauṭajairmūrvayā'pi vā|123|
yathādoṣaṃ prakurvīta bhaiṣajyaṃ pāṇḍurogiṇām||123||
kriyāviśeṣa eṣo'sya mato hetuviśeṣataḥ|124|

tilapiṣṭanibhaṃ yastu varcaḥ sṛjati kāmalī||124||
śleṣmaṇā ruddhamārgaṃ tat pittaṃ kaphaharairjayet| rūkṣaśītagurusvāduvyāyāmairveganigrahaiḥ||125||
kaphasammūrcchito vāyuḥ sthānāt pittaṃ kṣipedbalī| hāridranetramūtratvak śvetavarcāstadā naraḥ||126||
bhavet sāṭopaviṣṭambho guruṇā hṛdayena ca| daurbalyālpāgnipārśvārtihikkāśvāsārucijvaraiḥ||127||
krameṇālpe'nusajyeta [1] pitte śākhāsamāśrite|128|
barhitittiridakṣāṇāṃ rūkṣāmlaiḥ kaṭukai rasaiḥ||128||
śuṣkamūlakakaulatthairyūṣaiścānnāni bhojayet| mātuluṅgarasaṃ kṣaudrapippalīmaricānvitam||129||
sanāgaraṃ pibet pittaṃ tathā'syaiti svamāśayam|130|
kaṭutīkṣṇoṣṇalavaṇairbhṛśāmlaiścāpyupakramaḥ||130||
āpittarāgācchakṛto [1] vāyoścāpraśamādbhavet| svasthānamāgate pitte purīṣe pittarañjite||131||
nivṛttopadravasya syāt pūrvaḥ kāmaliko vidhiḥ|132|

yadā tu pāṇḍorvarṇaḥ syāddharitaśyāvapītakaḥ||132||
balotsāhakṣayastandrā mandrāgnitvaṃ mṛdujvaraḥ| strīṣvaharṣo'ṅgamardaśca śvāsastṛṣṇā'rucirbhramaḥ||133||
halīmakaṃ tadā tasya vidyādanilapittataḥ|134|
guḍūcīsvarasakṣīrasādhitaṃ māhiṣaṃ ghṛtam||134||
sa pibettrivṛtāṃ snigdho rasenāmalakasya tu| virikto madhuraprāyaṃ bhajet pittānilāpaham||135||
drākṣālehaṃ ca pūrvoktaṃ sarpīṃṣi madhurāṇi ca| yāpanān kṣīrabastīṃśca śīlayetsānuvāsanān||136||
mārdvīkāriṣṭayogāṃśca pibedyuktyā'gnivṛddhaye| kāsikaṃ cābhayālehaṃ pippalīṃ madhukaṃ balām||137||
payasā ca prayuñjīta yathādoṣaṃ yathābalam|138|
tatra ślokau-
pāṇḍoḥ pañcavidhasyoktaṃ hetulakṣaṇabheṣajam||138||
kāmalā dvividhā teṣāṃ sādhyāsādhyatvameva ca|
teṣāṃ vikalpo yaścānyo mahāvyādhirhalīmakaḥ| tasya coktaṃ samāsena vyañjanaṃ sacikitsitam||139||
ityagniveśakṛte tantre'prāpte dṛḍhabalasampūrite cikitsāsthāne pāṇḍurogacikitsitaṃ nāma ṣoḍaśo'dhyāyaḥ||140||





















Chapter 17
athāto hikkāśvāsacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||

vedalokārthatattvajñamātreyamṛṣimuttamam |
apṛcchat saṃśayaṃ dhīmānagniveśaḥ kṛtāñjaliḥ ||3||
ya ime dvividhāḥ proktāstridoṣāstriprakopaṇāḥ |
rogā nānātmakāsteṣāṃ kasko bhavati durjayaḥ ||4||
agniveśasya tadvākyaṃ śrutvā matimatāṃ varaḥ |
uvāca paramaprītaḥ paramārthaviniścayam ||5||
kāmaṃ prāṇaharā rogā bahavo na tu te tathā |
yathā śvāsaśca hikkā ca prāṇānāśu nikṛntataḥ ||6||
anyairapyupasṛṣṭasya rogairjantoḥ pṛthagvidhaiḥ |
ante sañjāyate hikkā śvāso vā tīvravedanaḥ ||7||

kaphavātātmakāvetau pittasthānasamudbhavau |
hṛdayasya rasādīnāṃ dhātūnāṃ copaśoṣaṇau ||8||
tasmāt sādhāraṇāvetau matau paramadurjayau |
mithyopacaritau kruddhau hata āśīviṣāviva ||9||

pṛthak pañcavidhāvetau nirdiṣṭau rogasaṅgrahe |
tayoḥ śṛṇu samutthānaṃ liṅgaṃ ca sabhiṣagjitam ||10||
rajasā dhūmavātābhyāṃ śītasthānāmbusevanāt |
vyāyāmādgrāmyadharmādhvarūkṣānnaviṣamāśanāt ||11||
āmapradoṣādānāhādraukṣyādatyapatarpaṇāt |
daurbalyānmarmaṇo ghātāddvandvācchuddhyatiyogataḥ ||12||
atīsārajvaracchardipratiśyāyakṣatakṣayāt |
raktapittādudāvartādvisūcyalasakādapi ||13||
pāṇḍurogādviṣāccaiva pravartete gadāvimau |
niṣpāvamāṣapiṇyākatilatailaniṣevaṇāt ||14||
piṣṭaśālūkaviṣṭambhividāhigurubhojanāt |
jalajānūpapiśitadadhyāmakṣīrasevanāt ||15||
abhiṣyandyupacārācca śleṣmalānāṃ ca sevanāt |
kaṇṭhorasaḥ pratīghātādvibandhaiśca pṛthagvidhaiḥ ||16||
mārutaḥ prāṇavāhīni srotāṃsyāviśya kupyati |
uraḥsthaḥ kaphamuddhūya hikkāśvāsān karoti saḥ ||17||
ghorān prāṇoparodhāya prāṇināṃ pañca pañca ca |18|
ubhayoḥ pūrvarūpāṇi śṛṇu vakṣyāmyataḥ param ||18||
kaṇṭhorasorgurutvaṃ ca vadanasya kaṣāyatā | hikkānāṃ pūrvarūpāṇi kukṣerāṭopa eva ca ||19||
ānāhaḥ pārśvaśūlaṃ ca pīḍanaṃ hṛdayasya ca | prāṇasya ca vilomatvaṃ śvāsānāṃ pūrvalakṣaṇam ||20||
prāṇodakānnavāhīni srotāṃsi sakapho'nilaḥ | hikkā karoti saṃrudhya tāsāṃ liṅgaṃ pṛthak śṛṇu ||21||
kṣīṇamāṃsabalaprāṇatejasaḥ sakapho'nilaḥ | gṛhītvā sahasā kaṇṭhamuccairghoṣavatīṃ bhṛśam ||22||
karoti satataṃ hikkāmekadvitriguṇaṃ tathā | prāṇaḥ srotāṃsi marmāṇi saṃrudhyoṣmāṇameva ca ||23||
sañjñāṃ muṣṇāti gātrāṇāṃ stambhaṃ sañjanayatyapi | mārgaṃ caivānnapānānāṃ ruṇaddhyupahatasmṛteḥ ||24||
sāśruviplutanetrasya stabdhaśaṅkhacyutabhruvaḥ | saktajalpapralāpasya nirvṛtiṃ nādhigacchataḥ ||25||
mahāmūlā mahāvegā mahāśabdā mahābalā | mahāhikketi sā nṝṇāṃ sadyaḥ prāṇaharā matā ||26||
iti mahāhikkā |


hikkate yaḥ pravṛddhastu kṛśo dīnamanā naraḥ | jarjareṇorasā kṛcchraṃ gambhīramanunādayan ||27||
sañjṛmbhan saṅkṣipaṃścaiva tathā'ṅgāni prasārayan | pārśve cobhe samāyamya kūjan stambharugarditaḥ ||28||
nābheḥ pakvāśayādvā'pi hikkā cāsyopajāyate | kṣobhayantī bhṛśaṃ dehaṃ nāmayantīva tāmyataḥ ||29||
ruṇaddhyucchvāsamārgaṃ tu pranaṣṭabalacetasaḥ | gambhīrā nāma sā tasya hikkā prāṇāntikī matā ||30||
iti gambhīrā hikkā |
vyapetā jāyate hikkā yā'nnapāne caturvidhe | āhārapariṇāmānte bhūyaśca labhate balam ||31||
pralāpavamyatīsāratṛṣṇārtasya vicetasaḥ | jṛmbhiṇo viplutākṣasya śuṣkāsyasya vināminaḥ ||32||
paryādhmātasya hikkā yā jatrumūlādasantatā | sā vyapeteti vijñeyā hikkā prāṇoparodhinī ||33||
iti vyapetā hikkā |
kṣudravāto yadā koṣṭhādvyāyāmaparighaṭṭitaḥ | kaṇṭhe prapadyate hikkāṃ tadā kṣudrāṃ karoti saḥ ||34||
atiduḥkhā na sā coraḥśiromarmaprabādhinī | na cocchvāsānnapānānāṃ mārgamāvṛtya tiṣṭhati ||35||
vṛddhimāyasyato yāti bhuktamātre ca mārdavam | yataḥ pravartate pūrvaṃ tata eva nivartate ||36||
hṛdayaṃ kloma kaṇṭhaṃ ca tālukaṃ ca samāśritā | mṛdvī sā kṣudrahikketi nṛṇāṃ sādhyā prakīrtitā ||37||
iti kṣudrahikkā |
sahasā'tyabhyavahṛtaiḥ pānānnaiḥ pīḍito'nilaḥ | ūrdhvaṃ prapadyate koṣṭhānmadyairvā'timadapradaiḥ ||38||
tathā'tiroṣabhāṣyādhvahāsyabhārātivartanaiḥ | vāyuḥ koṣṭhagato dhāvan pānabhojyaprapīḍitaḥ ||39||
uraḥsrotaḥ samāviśya kuryāddhikkāṃ tato'nnajām | tathā śanairasambandhaṃ kṣuvaṃścāpi sa hikkate ||40||
na marmabādhājananī nendriyāṇāṃ prabādhinī | hikkā pīte tathā bhukte śamaṃ yāti ca sā'nnajā ||41||
ityannajā hikkā |
atisañcitadoṣasya bhaktacchedakṛśasya ca | vyādhibhiḥ kṣīṇadehasya vṛddhasyātivyavāyinaḥ ||42||
āsāṃ yā sā samutpannā hikkā hantyāśu jīvitam | yamikā ca pralāpārtitṛṣṇāmohasamanvitā ||43||
akṣīṇaścāpyadīnaśca sthiradhātvindriyaśca yaḥ | tasya sādhayituṃ śakyā yamikā hantyato'nyathā ||44||
yadā srotāṃsi saṃrudhya mārutaḥ kaphapūrvakaḥ | viṣvagvrajati saṃruddhastadā śvāsānkaroti saḥ ||45||

uddhūyamānavāto yaḥ śabdavaddukhito naraḥ | uccaiḥ śvasiti saṃruddho mattarṣabha ivāniśam ||46||
pranaṣṭajñānavijñānastathā vibhrāntalocanaḥ | vikṛtākṣyānano baddhamūtravarcā viśīrṇavāk ||47||
dīnaḥ praśvasitaṃ cāsya dūrādvijñāyate bhṛśam | mahāśvāsopasṛṣṭaḥ sa kṣiprameva vipadyate ||48||
iti mahāśvāsaḥ |
dīrghaṃ śvasiti yastūrdhvaṃ na ca pratyāharatyadhaḥ | śleṣmāvṛtamukhasrotāḥ kruddhagandhavahārditaḥ ||49||
ūrdhvadṛṣṭirvipaśyaṃśca vibhrāntākṣa itastataḥ | pramuhyan vedanārtaśca śuṣkāsyo'ratipīḍitaḥ ||50||
ūrdhvaśvāse prakupite hyadhaḥśvāso nirudhyate | muhyatastāmyataścordhvaṃ śvāsastasyaiva hantyasūn ||51||
ityūrdhvaśvāsaḥ |
yastu śvasiti vicchinnaṃ sarvaprāṇena pīḍitaḥ | na vā śvasiti duḥkhārto marmacchedarugarditaḥ ||52||
ānāhasvedamūrcchārto dahyamānena bastinā | viplutākṣaḥ parikṣīṇaḥ śvasan raktaikalocanaḥ ||53||
vicetāḥ pariśuṣkāsyo vivarṇaḥ pralapannaraḥ | chinnaśvāsena vicchinnaḥ sa śīghraṃ prajahātyasūn ||54||
iti chinnaśvāsaḥ |
pratilomaṃ yadā vāyuḥ srotāṃsi pratipadyate | grīvāṃ śiraśca saṅgṛhya śleṣmāṇaṃ samudīrya ca ||55||
karoti pīnasaṃ tena ruddho ghurghurukaṃ tathā | atīva tīvravegaṃ ca śvāsaṃ prāṇaprapīḍakam ||56||
pratāmyatyativegācca kāsate sannirudhyate | pramohaṃ kāsamānaśca sa gacchati muhurmuhuḥ ||57||
śleṣmaṇyamucyamāne tu bhṛśaṃ bhavati duḥkhitaḥ | tasyaiva ca vimokṣānte muhūrtaṃ labhate sukham ||58||
athāsyoddhvaṃsate kaṇṭhaḥ kṛcchrācchaknoti bhāṣitum | na cāpi nidrāṃ labhate śayānaḥ śvāsapīḍitaḥ ||59||
pārśve tasyāvagṛhṇāti śayānasya samīraṇaḥ | āsīno labhate saukhyamuṣṇaṃ caivābhinandati ||60||
ucchritākṣo lalāṭena svidyatā bhṛśamartimān | viśuṣkāsyo muhuḥ śvāso muhuścaivāvadhamyate ||61||
meghāmbuśītaprāgvātaiḥ śleṣmalaiścābhivardhate | sa yāpyastamakaśvāsaḥ sādhyo vā syānnavotthitaḥ ||62||
iti tamakaśvāsaḥ |
jvaramūrcchāparītasya vidyāt pratamakaṃ tu tam | udāvartarajo'jīrṇaklinnakāyanirodhajaḥ ||63||
tamasā vardhate'tyarthaṃ śītaiścāśu praśāmyati | majjatastamasīvā'sya vidyāt santamakaṃ tu tam ||64||
iti pratamakasantamakaśvāsau |
rūkṣāyāsodbhavaḥ koṣṭhe kṣudro vāta udīrayan | kṣudraśvāso na so'tyarthaṃ duḥkhenāṅgaprabādhakaḥ ||65||
hinasti na sa gātrāṇi na ca duḥkho yathetare | na ca bhojanapānānāṃ niruṇaddhyucitāṃ gatim ||66||
nendriyāṇāṃ vyathāṃ nāpi kāñcidāpādayedrujam | sa sādhya ukto balinaḥ sarve cāvyaktalakṣaṇāḥ ||67||
iti śvāsāḥ samuddiṣṭā hikkāścaiva svalakṣaṇaiḥ |68|
eṣāṃ prāṇaharā varjyā ghorāste hyāśukāriṇaḥ ||68||
bheṣajaiḥ sādhyayāpyāṃstu kṣipraṃ bhiṣagupācaret | upekṣitā daheyurhi śuṣkaṃ kakṣamivānalaḥ ||69||
kāraṇasthānamūlaikyādekameva cikitsitam | dvayorapi yathādṛṣṭamṛṣibhistannibodhata ||70||
hikkāśvāsārditaṃ snigdhairādau svedairupācaret | āktaṃ lavaṇatailena nāḍīprastarasaṅkaraiḥ ||71||
tairasya grathitaḥ śleṣmā srotaḥsvabhivilīyate | khāni mārdavamāyānti tato vātānulomatā ||72||
yathā'drikuñjeṣvarkāṃśutaptaṃ viṣyandate himam | śleṣmā taptaḥ sthiro dehe svedairviṣyandate tathā ||73||
svinnaṃ jñātvā tatastūrṇaṃ bhojayet snigdhamodanam | matsyānāṃ śūkarāṇāṃ vā rasairdadhyuttareṇa vā ||74||
tataḥ śleṣmaṇi saṃvṛddhe vamanaṃ pāyayettu tam | pippalīsaindhavakṣaudrairyuktaṃ vātāvirodhi yat ||75||
nirhṛte sukhamāpnoti sa kaphe duṣṭavigrahe | srotaḥsu ca viśuddheṣu caratyavihato'nilaḥ ||76||
līnaśceddoṣaśeṣaḥ syāddhūmaistaṃ nirharedbudhaḥ | haridrāṃ patrameraṇḍamūlaṃ lākṣāṃ manaḥśilām ||77||
sadevadārvalaṃ māṃsīṃ piṣṭvā vartiṃ prakalpayet | tāṃ ghṛtāktāṃ pibeddhūmaṃ yavairvā ghṛtasaṃyutaiḥ ||78||
madhūcchiṣṭaṃ sarjarasaṃ ghṛtaṃ mallakasampuṭe | kṛtvā dhūmaṃ pibecchṛṅgaṃ bālaṃ vā snāyu vā gavām ||79||
syonākavardhamānānāṃ nāḍīṃ śuṣkāṃ kuśasya vā | padmakaṃ gugguluṃ lohaṃ śallakīṃ vā ghṛtāplutam ||80||
svarakṣīṇātisārāsṛkpittadāhānubandhajān | madhurasnigdhaśītādyairhikkāśvāsānupācaret ||81||
na svedyāḥ pittadāhārtā raktasvedātivartinaḥ | kṣīṇadhātubalā rūkṣā garbhiṇyaścāpi pittalāḥ ||82||
koṣṇaiḥ kāmamuraḥkaṇṭhaṃ snehasekaiḥ saśarkaraiḥ | utkārikopanāhaiśca svedayen mṛdubhiḥ kṣaṇam ||83||
tilomāmāṣagodhūmacūrṇairvātaharaiḥ saha | snehaiścotkārikā sāmlaiḥ sakṣīrairvā kṛtā hitā ||84||
navajvarāmadoṣeṣu rūkṣasvedaṃ vilaṅghanam | samīkṣyollekhanaṃ vā'pi kārayellavaṇāmbunā ||85||
atiyogoddhataṃ vātaṃ dṛṣṭvā vātaharairbhiṣak | rasādyairnātiśītoṣṇairabhyaṅgaiśca śamaṃ nayet ||86||
udāvarte tathā''dhmāne mātuluṅgāmlavetasaiḥ | hiṅgupīlubiḍaiścānnaṃ yuktaṃ syādanulomanam ||87||

hikkāśvāsāmayī hyeko balavān durbalo'paraḥ | kaphādhikastathaivaiko rūkṣo bahvanilo'paraḥ ||88||
kaphādhike balasthe ca vamanaṃ savirecanam | kuryāt pathyāśine dhūmalehādiśamanaṃ tataḥ ||89||
vātikān durbalān bālān vṛddhāṃścānilasūdanaiḥ | tarpayedeva śamanaiḥ snehayūṣarasādibhiḥ ||90||
anutkliṣṭakaphāsvinnadurbalānāṃ viśodhanāt | vāyurlabdhāspado marma saṃśoṣyāśu haredasūn ||91||
dṛḍhān bahukaphāṃstasmādrasairānūpavārijaiḥ | tṛptānviśodhayetsvinnān bṛṃhayeditarān bhiṣak ||92||
barhitittiridakṣāśca jāṅgalāśca mṛgadvijāḥ | daśamūlīrase siddhāḥ kaulatthe vā rase hitāḥ ||93||
nidigdhikāṃ bilvamadhyaṃ karkaṭākhyāṃ durālabhām | trikaṇṭakaṃ guḍūcīṃ ca kulatthāṃśca sacitrakān ||94||
jale paktvā rasaḥ pūtaḥ pippalīghṛtabharjitaḥ | sanāgaraḥ salavaṇaḥ syādyūṣo bhojane hitaḥ ||95||
rāsnāṃ balāṃ pañcamūlaṃ hrasvaṃ mudgān sacitrakān | paktvā'mbhasi rase tasmin yūṣaḥ sādhyaśca pūrvavat ||96||
pallavānmātuluṅgasya nimbasya kulakasya ca | paktvā mudgāṃśca savyoṣān kṣārayūṣaṃ vipācayet ||97||
dattvā salavaṇaṃ kṣāraṃ śigrūṇi maricāni ca | yuktyā saṃsādhito yūṣo hikkāśvāsavikāranut ||98||
kāsamardakapatrāṇāṃ yūṣaḥ śobhāñjanasya ca | śuṣkamūlakayūṣaśca hikkāśvāsanivāraṇaḥ ||99||
sadadhivyoṣasarpiṣko yūṣo vārtākajo hitaḥ | śāliṣaṣṭikagodhūmayavānnānyanavāni ca ||100||
hiṅgusauvarcalājājībiḍapauṣkaracitrakaiḥ | siddhā karkaṭaśṛṅgyā ca yavāgūḥ śvāsahikkinām ||101||
daśamūlīśaṭīrāsnāpippalīmūlapauṣkaraiḥ | śṛṅgītāmalakībhārgīguḍūcīnāgarāmbubhiḥ ||102||
yavāgūṃ vidhinā siddhāṃ kaṣāyaṃ vā pibennaraḥ | kāsahṛdgrahapārśvārtihikkāśvāsapraśāntaye ||103||
puṣkarāhvaśaṭīvyoṣamātuluṅgāmlavetasaiḥ | yojayedannapānāni sasarpirbiḍahiṅgubhiḥ ||104||
daśamūlasya vā kvāthamathavā devadāruṇaḥ | tṛṣito madirāṃ vā'pi hikkāśvāsī pibennaraḥ ||105||
pāṭhāṃ madhurasāṃ rāsnāṃ saralaṃ devadāru ca | prakṣālya jarjarīkṛtya surāmaṇḍe nidhāpayet ||106||
taṃ mandalavaṇaṃ kṛtvā bhiṣak prasṛtasammitam | pāyayettu tato hikkā śvāsaścaivopaśāmyati ||107||
hiṅgu sauvarcalaṃ kolaṃ samaṅgāṃ pippalīṃ balām | mātuluṅgarase piṣṭamāranālena vā pibet ||108||
sauvarcalaṃ nāgaraṃ ca bhārgīṃ dviśarkarāyutam | uṣṇāmbunā pibedetaddhikkāśvāsavikāranut ||109||
bhārgīnāgarayoḥ kalkaṃ maricakṣārayostathā | pītadrucitrakāsphotāmūrvāṇāṃ cāmbunā pibet ||110||
madhūlikā tugākṣīrī nāgaraṃ pippalī tathā | utkārikā ghṛte siddhā śvāse pittānubandhaje ||111||
śvāvidhaṃ śaśamāṃsaṃ ca śallakasya ca śoṇitam | pippalīghṛtasiddhāni śvāse vātānubandhaje ||112||
suvarcalāraso dugdhaṃ ghṛtaṃ trikaṭukānvitam | śālyodanasyānupānaṃ vātapittānuge hitam ||113||
śirīṣapuṣpasvarasaḥ saptaparṇasya vā punaḥ | pippalīmadhusaṃyuktaḥ kaphapittānuge mataḥ ||114||
madhukaṃ pippalīmūlaṃ guḍo gośvaśakṛdrasaḥ [1] | ghṛtaṃ kṣaudraṃ kāsaśvāsahikkābhiṣyandināṃ śubham ||115||
kharāśvoṣṭravarāhāṇāṃ meṣasya ca gajasya ca | śakṛdrasaṃ bahukaphe caikaikaṃ madhunā pibet ||116||
kṣāraṃ cāpyaśvagandhāyā lihyānnā kṣaudrasarpiṣā | mayūrapādanālaṃ vā śakalaṃ śallakasya vā ||117||
śvāvijjāṇḍakacāṣāṇāṃ [2] romāṇi kurarasya vā | śṛṅgyekadviśaphānāṃ [3] vā carmāsthīni khurāṃstathā ||118||
sarvāṇyekaikaśo vā'pi dagdhvā kṣaudraghṛtānvitam | cūrṇaṃ līḍhvā jayet kāsaṃ hikkāṃ śvāsaṃ ca dāruṇam ||119||
ete hi kaphasaṃruddhagatiprāṇaprakopajāḥ [4] | tasmāttanmārgaśuddhyarthaṃ deyā lehā na niṣkaphe ||120||
kāsine cchardanaṃ dadyāt svarabhaṅge ca buddhimān | vātaśleṣmaharairyuktaṃ tamake tu virecanam ||121||
udīryate bhṛśataraṃ mārgarodhādvahajjalam | yathā tathā'nilastasya mārgaṃ nityaṃ viśodhayet ||122||
śaṭīcorakajīvantītvaṅmustaṃ puṣkarāhvayam | surasaṃ tāmalakyelā pippalyaguru nāgaram ||123||
vālakaṃ ca samaṃ cūrṇaṃ kṛtvā'ṣṭaguṇaśarkaram | sarvathā tamake śvāse hikkāyāṃ ca prayojayet ||124||
muktāpravālavaidūryaśaṅkhasphaṭikamañjanam | sasāragandhakācārkasūkṣmailālavaṇadvayam [1] ||125||
tāmrāyorajasī rūpyaṃ sasaugandhikasīsakam [2] | jātīphalaṃ śaṇādbījamapāmārgasya taṇḍulāḥ ||126||
eṣāṃ pāṇitalaṃ cūrṇaṃ tulyānāṃ kṣaudrasarpiṣā | hikkāṃ śvāsaṃ ca kāsaṃ ca līḍhamāśu niyacchati ||127||
añjanāttimiraṃ kācaṃ nīlikāṃ puṣpakaṃ tamaḥ | malyaṃ [3] kaṇḍūmabhiṣyandamarma caiva praṇāśayet ||128||
iti muktādyaṃ cūrṇam |
śaṭīpuṣkaramūlānāṃ cūrṇamāmalakasya ca | madhunā saṃyutaṃ lehyaṃ cūrṇaṃ vā kālalohajam ||129||
saśarkarāṃ tāmalakīṃ drākṣāṃ gośvaśakṛdrasam | tulyaṃ guḍaṃ nāgaraṃ ca prāśayennāvayettathā ||130||
laśunasya palāṇḍorvā mūlaṃ gṛñjanakasya vā | nāvayeccandanaṃ vā'pi nārīkṣīreṇa saṃyutam ||131||
sukhoṣṇaṃ ghṛtamaṇḍaṃ vā saindhavenāvacūrṇitam | nāvayenmākṣikīṃ viṣṭhāmalaktakarasena vā ||132||
nārīkṣīreṇa siddhaṃ vā sarpirmadhurakairapi | pītaṃ nasto niṣiktaṃ vā sadyo hikkāṃ niyacchati ||133||
sakṛduṣṇaṃ sakṛcchītaṃ vyatyāsāddhikkināṃ payaḥ | pāne nastaḥkriyāyāṃ vā śarkarāmadhusaṃyutam ||134||
adhobhāgairghṛtaṃ siddhaṃ sadyo hikkāṃ niyacchati | pippalīmadhuyuktau vā rasau dhātrīkapitthayoḥ ||135||
lājālākṣāmadhudrākṣāpippalyaśvaśakṛdrasān | lihyāt kolamadhudrākṣāpippalīnāgarāṇi vā ||136||
śītāmbusekaḥ sahasā trāso vismāpanaṃ bhayam | krodhaharṣapriyodvegā hikkāpracyāvanā matāḥ ||137||
hikkāśvāsavikārāṇāṃ nidānaṃ yat prakīrtitam | varjyamārogyakāmaistaddhikkāśvāsavikāribhiḥ ||138||
hikkāśvāsānubandhā [1] ye śuṣkoraḥkaṇṭhatālukāḥ | prakṛtyā rūkṣadehāśca sarpirbhistānupācaret ||139||
daśamūlarase sarpirdadhimaṇḍe ca sādhayet | kṛṣṇāsauvarcalakṣāravayaḥsthāhiṅgucorakaiḥ ||140||
kāyasthayā ca tat pānāddhikkāśvāsau praṇāśayet |141|
tejovatyabhayā kuṣṭhaṃ pippalī kaṭurohiṇī ||141||
bhūtīkaṃ pauṣkaraṃ mūlaṃ palāśaścitrakaḥ śaṭī | sauvarcalaṃ tāmalakī saindhavaṃ bilvapeśikā ||142||
tālīsapatraṃ jīvantī vacā tairakṣasammitaiḥ | hiṅgupādairghṛtaprasthaṃ pacettoye caturguṇe ||143||
etadyathābalaṃ pītvā hikkāśvāsau jayennaraḥ | śothānilārśograhaṇīhṛtpārśvaruja [1] eva ca ||144||
iti tejovatyādighṛtam |
manaḥśilāsarjarasalākṣārajanipadmakaiḥ | mañjiṣṭhailaiśca karṣāṃśaiḥ prasthaḥ siddho ghṛtāddhitaḥ ||145||
jīvanīyopasiddhaṃ vā sakṣaudraṃ lehayeddhṛtam | tryūṣaṇaṃ dādhikaṃ vā'pi pibedvāsāghṛtaṃ tathā ||146||
iti manaḥśilādighṛtam |
yatkiñcit kaphavātaghnamuṣṇaṃ vātānulomanam | bheṣajaṃ pānamatraṃ vā taddhitaṃ śvāsahikkine ||147||
vātakṛdvā kaphaharaṃ kaphakṛdvā'nilāpaham | kāryaṃ naikāntikaṃ tābhyāṃ prāyaḥ śreyo'nilāpaham ||148||
sarveṣāṃ bṛṃhaṇe hyalpaḥ śakyaśca prāyaśo bhavet | nātyarthaṃ śamane'pāyo bhṛśo'śakyaśca karśane ||149||
tasmācchuddhānaśuddhāṃśca śamanairbṛṃhaṇairapi | hikkāśvāsārditāñjantūn prāyaśaḥ samupācaret ||150||
tatra ślokaḥ
durjayatve samutpattau kriyaikatve ca kāraṇam | liṅgaṃ pathyaṃ ca hikkānāṃ śvāsānāṃ ceha darśitam ||151||
ityagniveśakṛte tantre carakapratisaṃskṛte'prāpte dṛḍhabalasampūrite cikitsāsthāne hikkāśvāsacikitsitaṃ nāma saptadaśo'dhyāyaḥ ||17||















Chapter -18
athātaḥ kāsacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||
tapasā yaśasā dhṛtyā dhiyā ca parayā'nvitaḥ | ātreyaḥ kāsaśāntyarthaṃ prāha siddhaṃ cikitsitam ||3||
vātādijāstrayo ye ca kṣatajaḥ kṣayajastathā | pañcaite syurnṛṇāṃ kāsā vardhamānāḥ kṣayapradāḥ ||4||
pūrvarūpaṃ bhavetteṣāṃ śūkapūrṇagalāsyatā | kaṇṭhe kaṇḍūśca bhojyānāmavarodhaśca jāyate ||5||
adhaḥpratihato vāyurūrdhvasrotaḥsamāśritaḥ | udānabhāvamāpannaḥ kaṇṭhe saktastathorasi ||6||
āviśya śirasaḥ khāni sarvāṇi pratipūrayan | ābhañjannākṣipan dehaṃ hanumanye tathā'kṣiṇī ||7||
netre pṛṣṭhamuraḥpārśve nirbhujya stambhayaṃstataḥ | śuṣko vā sakapho vā'pi kasanātkāsa ucyate ||8||
pratighātaviśeṣeṇa tasya vāyoḥ saraṃhasaḥ | vedanāśabdavaiśiṣṭyaṃ kāsānāmupajāyate ||9||

rūkṣaśītakaṣāyālpapramitānaśanaṃ striyaḥ | vegadhāraṇamāyāso vātakāsapravartakāḥ ||10||
hṛtpārśvoraḥśiraḥśūlasvarabhedakaro bhṛśam | śuṣkoraḥkaṇṭhavakrasya hṛṣṭalomnaḥ pratāmyataḥ ||11||
nirghoṣadainyastananadaurbalyakṣobhamohakṛt | śuṣkakāsaḥ kaphaṃ śuṣkaṃ kṛcchrānmuktvā'lpatāṃ vrajet ||12||
snigdhāmlalavaṇoṣṇaiśca bhuktapītaiḥ praśāmyati | ūrdhvavātasya jīrṇe'nne vegavānmāruto bhavet ||13||
:
kaṭukoṣṇavidāhyamlakṣārāṇāmatisevanam | pittakāsakaraṃ krodhaḥ santāpaścāgnisūryajaḥ ||14||
pītaniṣṭhīvanākṣitvaṃ tiktāsyatvaṃ svarāmayaḥ | urodhūmāyanaṃ tṛṣṇā dāho moho'rucirbhramaḥ ||15||
pratataṃ kāsamānaśca jyotīṃṣīva ca paśyati | śleṣmāṇaṃ pittasaṃsṛṣṭaṃ niṣṭhīvati ca paittike ||16||

gurvabhiṣyandimadhurasnigdhasvapnāviceṣṭanaiḥ | vṛddhaḥ śleṣmā'nilaṃ ruddhvā kaphakāsaṃ karoti hi ||17||
mandāgnitvārucicchardipīnasotkleśagauravaiḥ | lomaharṣāsyamādhuryakledasaṃsadanairyutam ||18||
bahulaṃ madhuraṃ snigdhaṃ niṣṭhīvati ghanaṃ kapham | kāsamāno hyarug vakṣaḥ sampūrṇamiva manyate ||19||
ativyavāyabhārādhvayuddhāśvagajavigrahaiḥ | rūkṣasyoraḥ kṣataṃ vāyurgṛhītvā kāsamāvahet ||20||
sa pūrvaṃ kāsate śuṣkaṃ tataḥ ṣṭhīvet saśoṇitam | kaṇṭhena rujatā'tyarthaṃ virugṇeneva corasā ||21||
sūcībhiriva tīkṣṇābhistudyamānena śūlinā | duḥkhasparśena śūlena bhedapīḍābhitāpinā ||22||
parvabhedajvaraśvāsatṛṣṇāvaisvaryapīḍitaḥ | pārāvata ivākūjan kāsavegātkṣatodbhavāt ||23||
viṣamāsātmyabhojyātivyavāyādveganigrahāt | ghṛṇināṃ śocatāṃ nṝṇāṃ vyāpanne'gnau trayo malāḥ ||24||
kupitāḥ kṣayajaṃ kāsaṃ kuryurdehakṣayapradam | durgandhaṃ haritaṃ raktaṃ ṣṭhīvet pūyopamaṃ kapham ||25||
sthānādutkāsamānaśca hṛdayaṃ manyate cyutam | akasmāduṣṇaśītārto bahvāśī durbalaḥ kṛśaḥ ||26||
snigdhācchamukhavarṇatvak śrīmaddarśanalocanaḥ | pāṇipādatalaiḥ ślakṣṇaiḥ satatāsūyako ghṛṇī ||27||
jvaro miśrākṛtistasya pārśvaruk pīnaso'ruciḥ | bhinnasaṃhatavarcastvaṃ svarabhedo'nimittataḥ ||28||
ityeṣa kṣayajaḥ kāsaḥ kṣīṇānāṃ dehanāśanaḥ | sādhyo balavatāṃ vā syādyāpyastvevaṃ kṣatotthitaḥ ||29||
navau kadācit sidhyetāmetau pādaguṇānvitau | sthavirāṇāṃ jarākāsaḥ sarvo yāpyaḥ prakīrtitaḥ ||30||
trīnsādhyānsādhayetpūrvān pathyairyāpyāṃśca yāpayet | cikitsāmata ūrdhvaṃ tu śṛṇu kāsanibarhiṇīm ||31||
rūkṣasyānilajaṃ kāsamādau snehairupācaret | sarpirbhirbastibhiḥ peyāyūṣakṣīrarasādibhiḥ ||32||
vātaghnasiddhaiḥ snehādyairdhūmairlehaiśca yuktitaḥ | abhyaṅgaiḥ pariṣekaiśca snigdhaiḥ svedaiśca buddhimān ||33||
bastibhirbaddhaviḍvātaṃ śuṣkordhvaṃ cordhvabhaktikaiḥ | ghṛtaiḥ sapittaṃ sakaphaṃ jayet snehavirecanaiḥ ||34||
kaṇṭakārīguḍūcībhyāṃ pṛthak triṃśatpalādrase | prasthaḥ siddho ghṛtādvātakāsanudvahnidīpanaḥ ||35||
iti kaṇṭakārīghṛtam |

pippalīpippalīmūlacavyacitrakanāgaraiḥ | dhānyapāṭhāvacārāsnāyaṣṭyāhvakṣārahiṅgubhiḥ ||36||
kolamātrairghṛtaprasthāddaśamūlīrasāḍhake | siddhāccaturthikāṃ pītvā peyāmaṇḍaṃ pibedanu ||37||
tacchvāsakāsahṛtpārśvagrahaṇīdoṣagulmanut | pippalyādyaṃ ghṛtaṃ caitadātreyeṇa prakīrtitam ||38||
iti pippalyādighṛtam |
tryūṣaṇaṃ triphalāṃ drākṣāṃ kāśmaryāṇi parūṣakam | dve pāṭhe devadārvṛddhiṃ svaguptāṃ citrakaṃ śaṭīm ||39||
brāhmīṃ tāmalakīṃ medāṃ kākanāsāṃ śatāvarīm | trikaṇṭakaṃ vidārīṃ ca piṣṭvā karṣasamaṃ ghṛtāt ||40||
prasthaṃ caturguṇe kṣīre siddhaṃ kāsaharaṃ pibet | jvaragulmāruciplīhaśirohṛtpārśvaśūlanut ||41||
kāmalārśo'nilāṣṭhīlākṣataśoṣakṣayāpaham | tryūṣaṇaṃ nāma vikhyātametaddhṛtamanuttamam ||42||
iti tryūṣaṇādyaṃ ghṛtam |
droṇe'pāṃ sādhayedrāsnāṃ daśamūlīṃ śatāvarīm | palikāṃ māṇikāṃśāṃstu kulatthānbadarānyavān ||43||
tulārdhaṃ cājamāṃsasya pādaśeṣeṇa tena ca | ghṛtāḍhakaṃ samakṣīraṃ jīvanīyaiḥ palonmitaiḥ ||44||
siddhaṃ taddaśabhiḥ kalkairnasyapānānuvāsanaiḥ | samīkṣya vātarogeṣu yathāvasthaṃ prayojayet ||45||
pañcakāsān śiraḥkampaṃ śūlaṃ vaṅkṣaṇayonijam | sarvāṅgaikāṅgarogāṃśca saplīhordhvānilāñjayet ||46||
iti rāsnāghṛtam |
viḍaṅgaṃ nāgaraṃ rāsnā pippalī hiṅgu saindhavam | bhārgī kṣāraśca taccūrṇaṃ pibedvā ghṛtamātrayā ||47||
sakaphe'nilaje kāse śvāsahikkāhatāgniṣu | dvau kṣārau pañcakolāni pañcaiva lavaṇāni ca ||48||
śaṭīnāgarakodīcyakalkaṃ vā vastragālitam | pāyayeta ghṛtonmiśraṃ vātakāsanibarhaṇam ||49||
durālabhāṃ śaṭīṃ drākṣāṃ śṛṅgaveraṃ sitopalām | lihyāt karkaṭaśṛṅgīṃ ca kāse tailena vātaje ||50||
duḥsparśāṃ pippalīṃ mustaṃ bhārgīṃ karkaṭakīṃ śaṭīm | purāṇaguḍatailābhyāṃ cūrṇitaṃ vā'pi lehayet ||51||
viḍaṅgaṃ saindhavaṃ kuṣṭhaṃ vyoṣaṃ hiṅgu manaḥśilām | madhusarpiryutaṃ kāsahikkāśvāsaṃ jayellihan ||52||
citrakaṃ pippalīmūlaṃ vyoṣaṃ hiṅgu durālabhām | śaṭīṃ puṣkaramūlaṃ ca śreyasīṃ surasāṃ vacām ||53||
bhārgīṃ chinnaruhāṃ rāsnāṃ śṛṅgīṃ drākṣāṃ ca kārṣikān | kalkānardhatulākvāthe nidigdhyāḥ palaviṃśatim ||54||
dattvā matsyaṇḍikāyāśca ghṛtācca kuḍavaṃ pacet | siddhaṃ śītaṃ pṛthak kṣaudrapippalīkuḍavānvitam ||55||
catuṣpalaṃ tugākṣīryāścūrṇitaṃ tatra dāpayet | lehayet kāsahṛdrogaśvāsagulmanivāraṇam ||56||
iti citrakādilehaḥ |
daśamūlīṃ svayaṅguptāṃ śaṅkhapuṣpīṃ śaṭīṃ balām | hastipippalyapāmārgapippalīmūlacitrakān ||57||
bhārgīṃ puṣkaramūlaṃ ca dvipalāṃśaṃ yavāḍhakam | harītakīśataṃ caikaṃ jale pañcāḍhake pacet ||58||
yavaiḥ svinnaiḥ kaṣāyaṃ taṃ pūtaṃ taccābhayāśatam | pacedguḍatulāṃ dattvā kuḍavaṃ ca pṛthagghṛtāt ||59||
tailāt sapippalīcūrṇāt siddhaśīte ca mākṣikāt | lihyāddve cābhaye nityamataḥ khādedrasāyanāt ||60||
tadvalīpalitaṃ hanti varṇāyurbalavardhanam | pañcakāsān kṣayaṃ śvāsaṃ hikkāṃ ca viṣamajvaram ||61||
hanyāttathā'rśograhaṇīhṛdrogārucipīnasān | agastyavihitaṃ śreṣṭhaṃ rasāyanamidaṃ śubham ||62||
ityagastyaharītakī |
saindhavaṃ pippalīṃ bhārgīṃ śṛṅgaveraṃ durālabhām | dāḍimāmlena koṣṇena bhārgīnāgaramambunā ||63||
pibet khadirasāraṃ vā madirādadhimastubhiḥ | athavā pippalīkalkaṃ ghṛtabhṛṣṭaṃ sasaindhavam ||64||
śirasaḥ pīḍane srāve nāsāyā hṛdi tāmyati | kāsapratiśyāyavatāṃ dhūmaṃ vaidyaḥ prayojayet ||65||
daśāṅgulonmitāṃ nāḍīmathavā'ṣṭāṅgulonmitām | śarāvasampuṭacchidre kṛtvā jihmāṃ vicakṣaṇaḥ ||66||
vairecanaṃ mukhenaiva kāsavān dhūmamāpibet | tamuraḥ kevalaṃ prāptaṃ mukhenaivodvamet punaḥ ||67||
sa hyasya taikṣṇyādvicchidya śleṣmāṇamurasi sthitam | niṣkṛṣya śamayet kāsaṃ vātaśleṣmasamudbhavam ||68||
manaḥśilālamadhukamāṃsīmusteṅgudaiḥ pibet | dhūmaṃ tasyānu ca kṣīraṃ sukhoṣṇaṃ saguḍaṃ pibet ||69||
eṣa kāsān pṛthagdoṣasannipātasamudbhavān | dhūmo hanyādasaṃsiddhānanyairyogaśatairapi ||70||
prapauṇḍarīkaṃ madhukaṃ śārṅgeṣṭāṃ samanaḥśilām | maricaṃ pippalīṃ drākṣāmelāṃ surasamañjarīm ||71||
kṛtvā vartiṃ pibeddhūmaṃ kṣaumacelānuvartitām | ghṛtāktāmanu ca kṣīraṃ guḍodakamathāpi vā ||72||
manaḥśilailāmaricakṣārāñjanakuṭannaṭaiḥ | vaṃśalekhanasevyālakṣaumalaktakarohiṣaiḥ ||73||
pūrvakalpena dhūmo'yaṃ sānupāno vidhīyate | manaḥśilāle tadvacca pippalīnāgaraiḥ saha ||74||
tvagaiṅgudī bṛhatyau dve tālamūlī manaḥśilā | kārpāsāsthyaśvagandhā ca dhūmaḥ kāsavināśanaḥ ||75||
grāmyānūpaudakaiḥ śāliyavagodhūmaṣaṣṭikān | rasairmāṣātmaguptānāṃ yūṣairvā bhojayeddhitān ||76||
yavānīpippalībilvamadhyanāgaracitrakaiḥ | rāsnājājīpṛthakparṇīpalāśaśaṭipauṣkaraiḥ ||77||
snigdhāmlalavaṇāṃ siddhāṃ peyāmanilaje pibet | kaṭīhṛtpārśvakoṣṭhārtiśvāsahikkāpraṇāśinīm ||78||
daśamūlarase tadvatpañcakolaguḍānvitām | siddhāṃ samatilāṃ dadyātkṣīre vā'pi sasaindhavām ||79||
mātsyakaukkuṭavārāhairāmiṣairvā ghṛtānvitām | siddhāṃ sasaindhavāṃ peyāṃ vātakāsī pibennaraḥ ||80||
vāstuko vāyasīśākaṃ mūlakaṃ suniṣaṇṇakam | snehāstailādayo bhakṣyāḥ kṣīrekṣurasagauḍikāḥ ||81||
dadhyāranālāmlaphalaprasannāpānameva ca | śasyate vātakāse tu svādvamlalavaṇāni ca ||82||
iti vātakāsacikitsā |
paittike sakaphe kāse vamanaṃ sarpiṣā hitam | tathā madanakāśmaryamadhukakvathitairjalaiḥ ||83||
yaṣṭyāhvaphalakalkairvā vidārīkṣurasāyutaiḥ | hṛtadoṣastataḥ śītaṃ madhuraṃ ca kramaṃ bhajet ||84||
paitte tanukaphe kāse trivṛtāṃ madhurairyutām | dadyādghanakaphe tiktairvirekārthe yutāṃ bhiṣak ||85||
snigdhaśītastanukaphe rūkṣaśītaḥ kaphe ghane | kramaḥ kāryaḥ paraṃ bhojyaiḥ snehairlehaiśca śasyate ||86||
śṛṅgāṭakaṃ padmabījaṃ nīlīsārāṇi pippalī | pippalīmustayaṣṭyāhvadrākṣāmūrvāmahauṣadham ||87||
lājā'mṛtaphalā drākṣā tvakkṣīrī pippalī sitā | pippalīpadmakadrākṣā bṛhatyāśca phalādrasaḥ ||88||
kharjūraṃ pippalī vāṃśī śvadaṃṣṭrā ceti pañca te | ghṛtakṣaudrayutā lehāḥ ślokārdhaiḥ pittakāsinām ||89||
śarkarācandanadrākṣāmadhudhātrīphalotpalaiḥ | paitte, samustamaricaḥ sakaphe, saghṛto'nile ||90||
mṛdvīkārdhaśataṃ triṃśatpippalīḥ śarkarāpalam | lehayenmadhunā gorvā kṣīrapaṃ ca śakṛdrasam ||91||
tvagelāvyoṣamṛdvīkāpippalīmūlapauṣkaraiḥ | lājāmustaśaṭīrāsnādhātrīphalabibhītakaiḥ ||92||
śarkarākṣaudrasarpirbhirlehaḥ kāsavināśanaḥ | śvāsaṃ hikkāṃ kṣayaṃ caiva hṛdrogaṃ ca praṇāśayet ||93||
pippalyāmalakaṃ drākṣāṃ lākṣāṃ lājāṃ sitopalām | kṣīre paktvā ghanaṃ śītaṃ lihyāt kṣaudrāṣṭabhāgikam ||94||
vidārīkṣumṛṇālānāṃ rasān kṣīraṃ sitopalām | pibedvā madhusaṃyuktaṃ pittakāsaharaṃ param ||95||
madhurairjāṅgalarasaiḥ śyāmākayavakodravāḥ | mudgādiyūṣaiḥ śākaiśca tiktakairmātrayā hitāḥ ||96||
ghanaśleṣmaṇi lehāstu tiktakā madhusaṃyutāḥ | śālayaḥ syustanukaphe ṣaṣṭikāśca rasādibhiḥ ||97||
śarkarāmbho'nupānārthaṃ drākṣekṣūṇāṃ rasāḥ payaḥ | sarvaṃ ca madhuraṃ śītamavidāhi praśasyate ||98||
kākolībṛhatīmedāyugmaiḥ savṛṣanāgaraiḥ | pittakāse rasān kṣīraṃ yūṣāṃścāpyupakalpayet ||99||
śarādipañcamūlasya pippalīdrākṣayostathā | kaṣāyeṇa śṛtaṃ kṣīraṃ pibet samadhuśarkaram ||100||
sthirāsitāpṛśniparṇīśrāvaṇībṛhatīyugaiḥ | jīvakarṣabhakākolītāmalakyṛddhijīvakaiḥ ||101||
śṛtaṃ payaḥ pibet kāsī jvarī dāhī kṣatakṣayī | tajjaṃ vā sādhayet sarpiḥ sakṣīrekṣurasaṃ bhiṣak ||102||
jīvakādyairmadhurakaiḥ phalaiścābhiṣukādibhiḥ | kalkaistrikārṣikaiḥ siddhe pūtaśīte pradāpayet ||103||
śarkarāpippalīcūrṇaṃ tvakkṣīryā maricasya ca | śṛṅgāṭakasya cāvāpya kṣaudragarbhānpalonmitān ||104||
guḍān godhūmacūrṇena kṛtvā khādeddhitāśanaḥ | śukrāsṛgdoṣaśoṣeṣu kāse kṣīṇakṣateṣu ca ||105||
śarkarānāgarodīcyaṃ kaṇṭakārīṃ śaṭīṃ samam | piṣṭvā rasaṃ pibetpūtaṃ vastreṇa ghṛtamūrcchitam ||106||
mahiṣyajāvigokṣīradhātrīphalarasaiḥ samaiḥ | sarpiḥ siddhaṃ pibedyuktyā pittakāsanibarhaṇam ||107||
iti pittakāsacikitsā |
balinaṃ vamanairādau śodhitaṃ kaphakāsinam | yavānnaiḥ kaṭūrūkṣoṣṇaiḥ kaphaghnaiścāpyupācaret ||108||
pippalīkṣārikairyuṣaiḥ kaulatthairmūlakasya ca | laghūnyannāni bhuñjīta rasairvā kaṭukānvitaiḥ ||109||
dhānvabailarasaiḥ snehaistilasarṣapabilvajaiḥ | madhvamloṣṇāmbutakraṃ vā madyaṃ vā nigadaṃ pibet ||110||
pauṣkarāragvadhaṃ mūlaṃ paṭolaṃ tairniśāsthitam | jalaṃ madhuyutaṃ peyaṃ kāleṣvannasya vā triṣu ||111||
kaṭphalaṃ kattṛṇaṃ bhārgīṃ mustaṃ dhānyaṃ vacābhaye | śuṇṭhīṃ parpaṭakaṃ śṛṅgīṃ surāhvaṃ ca śṛtaṃ jale ||112||
madhuhiṅguyutaṃ peyaṃ kāse vātakaphātmake | kaṇṭharoge mukhe śūne śvāsahikkājvareṣu ca ||113||
pāṭhāṃ śuṇṭhīṃ śaṭīṃ mūrvāṃ gavākṣīṃ mustapippalīm | piṣṭvā gharmāmbunā hiṅgusaindhavābhyāṃ yutāṃ pibet ||114||
nāgarātiviṣe mustaṃ śṛṅgīṃ karkaṭakasya ca | harītakīṃ śaṭīṃ caiva tenaiva vidhinā pibet ||115||
tailabhṛṣṭaṃ ca pippalyāḥ kalkākṣaṃ sasitopalam | pibedvā śleṣmakāsaghnaṃ kulattharasasaṃyutam ||116||
kāsamardāśvaviṭbhṛṅgarājavārtākajo rasaḥ | sakṣaudraḥ kaphakāsaghnaḥ surasasyāsitasya ca ||117||
devadāru śaṭī rāsnā karkaṭākhyā durālabhā | pippalī nāgaraṃ mustaṃ pathyādhātrīsitopalāḥ ||118||
madhutailayutāvetau lehau vātānuge kaphe | pippalī pippalīmūlaṃ citrako hastipippalī ||119||
pathyā tāmalakī dhātrī bhadramustā ca pippalī | devadārvabhayā mustaṃ pippalī viśvabheṣajam ||120||
viśālā pippalī mustaṃ trivṛtā ceti lehayet | caturo madhunā lehān kaphakāsaharān bhiṣak ||121||
sauvarcalābhayādhātrīpippalīkṣāranāgaram | cūrṇitaṃ sarpiṣā vātakaphakāsaharaṃ pibet ||122||
daśamūlāḍhake prasthaṃ ghṛtasyākṣasamaiḥ pacet |
puṣkarāhvaśaṭībilvasurasavyoṣahiṅgubhiḥ ||123||
peyānupānaṃ tat peyaṃ kāse vātakaphātmake | śvāsarogeṣu sarveṣu kaphavātātmakeṣu ca ||124||
iti daśamūlādighṛtam |
samūlaphalapatrāyāḥ kaṇṭakāryā rasāḍhake | ghṛtaprasthaṃ balāvyoṣaviḍaṅgaśaṭicitrakaiḥ ||125||
sauvarcalayavakṣārapippalīmūlapauṣkaraiḥ | vṛścīrabṛhatīpathyāyavānīdāḍimardhibhiḥ ||126||
drākṣāpunarnavācavyadurālambhāmlavetasaiḥ | śṛṅgītāmalakībhārgīrāsnāgokṣurakaiḥ pacet ||127||
kalkaistat sarvakāseṣu hikkāśvāseṣu śasyate | kaṇṭakārīghṛtaṃ hyetat kaphavyādhinisūdanam ||128||
iti kaṇṭakārīghṛtam |
kulattharasayuktaṃ vā pañcakolaśṛtaṃ ghṛtam | pāyayet kaphaje kāse hikkāśvāse ca śasyate ||129||
iti kulatthādighṛtam |
dhūmāṃstāneva dadyācca ye proktā vātakāsinām | kośātakīphalānmadhyaṃ pibedvā samanaḥśilam ||130||
tamakaḥ kaphakāse tu syāccet pittānubandhajaḥ | pittakāsakriyāṃ tatra yathāvasthaṃ prayojayet ||131||
vāte kaphānubandhe tu kuryāt kaphaharīṃ kriyām | pittānubandhayorvātakaphayoḥ pittanāśinīm ||132||
ārdre virūkṣaṇaṃ, śuṣke snigdhaṃ, vātakaphātmake | kāse'nnapānaṃ kaphaje sapitte tiktasaṃyutam ||133||
iti kaphajakāsacikitsā |
kāsamātyayikaṃ matvā kṣatajaṃ tvarayā jayet | madhurairjīvanīyaiśca balamāṃsavivardhanaiḥ ||134||
pippalī madhukaṃ piṣṭaṃ kārṣikaṃ sasitopalam | prāsthikaṃ gavyamājaṃ ca kṣīramikṣurasastathā ||135||
yavagodhūmamṛdvīkācūrṇamāmalakādrasaḥ | tailaṃ ca prasṛtāṃśāni tat sarvaṃ mṛdunā'gninā ||136||
pacellehaṃ ghṛtakṣaudrayuktaḥ sa kṣatakāsahā | śvāsahṛdrogakārśyeṣu hito vṛddhe'lparetasi ||137||
kṣatakāsābhibhūtānāṃ vṛttiḥ syāt pittakāsikī | kṣīrasarpirmadhuprāyā saṃsarge tu viśeṣaṇam ||138||
vātapittārdite'bhyaṅgo gātrabhede ghṛtairhitaḥ | tailairmārutarogaghnaiḥ pīḍyamāne ca vāyunā ||139||
hṛtpārśvārtiṣu pānaṃ syājjīvanīyasya sarpiṣaḥ | sadāhaṃ kāsino raktaṃ ṣṭhīvataḥ sabale'nale ||140||
māṃsocitebhyaḥ kṣāmebhyo lāvādīnāṃ rasā hitāḥ | tṛṣṇārtānāṃ payaśchāgaṃ śaramūlādibhiḥ śṛtam ||141||
rakte srotobhya āsyādvā'pyāgate kṣīrajaṃ ghṛtam | nasyaṃ pānaṃ yavāgūrvā śrānte kṣāme hatānale ||142||
stambhāyāmeṣu mahatīṃ mātrāṃ vā sarpiṣaḥ pibet | kuryādvā vātarogaghnaṃ pittaraktāvirodhi yat ||143||
nivṛtte kṣatadoṣe tu kaphe vṛddha uraḥ kṣate | dālyate kāsino yasya sa dhūmānnā pibedimān ||144||
dve mede madhukaṃ dve ca bale taiḥ kṣaumalaktakaiḥ | vartitairdhūmamāpīya jīvanīyaghṛtaṃ pibet ||145||
manaḥśilāpalāśājagandhātvakkṣīrināgaraiḥ | bhāvayitvā pibet kṣaumamanu cekṣuguḍodakam ||146||
piṣṭvā manaḥśilāṃ tulyāmārdrayā vaṭaśuṅgayā | sasarpiṣkaṃ pibeddhūmaṃ tittiripratibhojanam ||147||
bhāvitaṃ jīvanīyairvā kuliṅgāṇḍarasāyutaiḥ | kṣaumaṃ dhūmaṃ pibet kṣīraṃ śṛtaṃ cāyoguḍairanu ||148||
iti kṣatajakāsacikitsā |
sampūrṇarūpaṃ kṣayajaṃ durbalasya vivarjayet | navotthitaṃ balavataḥ pratyākhyāyācaret kriyām ||149||
tasmai bṛṃhaṇamevādau kuryādagneśca dīpanam | bahudoṣāya sasnehaṃ mṛdu dadyādvirecanam ||150||
śampākena trivṛtayā mṛdvīkārasayuktayā | tilvakasya kaṣāyeṇa vidārīsvarasena ca ||151||
sarpiḥ siddhaṃ pibedyuktyā kṣīṇadeho viśodhanam | (hitaṃ taddehabalayorasya saṃrakṣaṇaṃ matam ) ||152||
pitte kaphe ca saṅkṣīṇe parikṣīṇeṣu dhātuṣu | ghṛtaṃ karkaṭakīkṣīradvibalāsādhitaṃ pibet ||153||
vidārībhiḥ kadambairvā tālasasyaistathā śṛtam | ghṛtaṃ payaśca mūtrasya vaivarṇye kṛcchranirgame ||154||
śūne savedane meḍhre pāyau saśroṇivaṅkṣaṇe | ghṛtamaṇḍena madhunā'nuvāsyo miśrakeṇa vā ||155||
jāṅgalaiḥ pratibhuktasya vartakādyā bileśayāḥ | kramaśaḥ prasahāścaiva prayojyāḥ piśitāśinaḥ ||156||
auṣṇyāt pramāthibhāvācca srotobhyaścyāvayanti te | kaphaṃ, śuddhaiśca taiḥ puṣṭiṃ kuryātsamyagvahanrasaḥ ||157||
dvipañcamūlītriphalācavikābhārgicitrakaiḥ | kulatthapippalīmūlapāṭhākolayavairjale ||158||
śṛtairnāgaraduḥsparśāpippalīśaṭipauṣkaraiḥ | kalkaiḥ karkaṭaśṛṅgyā ca samaiḥ sarpirvipācayet ||159||
siddhai'smiṃścūrṇitau kṣārau dvau pañca lavaṇāni ca | dattvā yuktyā pibenmātrāṃ kṣayakāsanipīḍitaḥ ||160||
iti dvipañcamūlādighṛtam |
guḍūcīṃ pippalīṃ mūrvāṃ haridrāṃ śreyasīṃ vacām | nidigdhikāṃ kāsamardaṃ pāṭhāṃ citrakanāgaram ||161||
jale caturguṇe paktvā pādaśeṣeṇa tatsamam | siddhaṃ sarpiḥ pibedgulmaśvāsārtikṣayakāsanut ||162||
iti guḍūcyādighṛtam |
kāsamardābhayāmustapāṭhākaṭphalanāgaraiḥ | pippalīkaṭukādrākṣākāśmaryasurasaistathā ||163||
akṣamātrairghṛtaprasthaṃ kṣīradrākṣārasāḍhake | pacecchoṣajvaraplīhasarvakāsaharaṃ śivam ||164||
dhātrīphalaiḥ kṣīrasiddhaiḥ sarpirvā'pyavacūrṇitam | dviguṇe dāḍimarase vipakvaṃ vyoṣasaṃyutam ||165||
pibedupari bhaktasya yavakṣāraghṛtaṃ naraḥ | pippalīguḍasiddhaṃ vā cchāgakṣīrayutaṃ ghṛtam ||166||
etānyagnivivṛddhyarthaṃ sarpīṃṣi kṣayakāsinām | syurdoṣabaddhakoṣṭhoraḥsrotasāṃ ca viśuddhaye ||167||
harītakīryavakvāthadvyāḍhake viṃśatiṃ pacet | svinnā mṛditvā tāstasmin purāṇaṃ guḍaṣaṭpalam ||168||
dadyānmanaḥśilākarṣaṃ karṣārdhaṃ ca rasāñjanāt | kuḍavārdhaṃ ca pippalyāḥ sa lehaḥ śvāsakāsanut ||169||
iti harītakīlehaḥ |
śvāvidhaḥ sūcayo dagdhāḥ saghṛtakṣaudraśarkarāḥ | śvāsakāsaharā barhipādau vā kṣaudrasarpiṣā ||170||
eraṇḍapatrakṣāraṃ vā vyoṣatailaguḍānvitam | lihyādetena vidhinā surasairaṇḍapatrajam ||171||
drākṣāpadmakavārtākapippalīḥ kṣaudrasarpiṣā | lihyāttryūṣaṇacūrṇaṃ vā purāṇaguḍasarpiṣā ||172||
citrakaṃ triphalājājī karkaṭākhyā kaṭutrikam | drākṣāṃ ca kṣaudrasarpirbhyāṃ lihyādadyādguḍena vā ||173||
padmakaṃ triphalāṃ vyoṣaṃ viḍaṅgaṃ suradāru ca | balāṃ rāsnāṃ ca tulyāni sūkṣmacūrṇāni kārayet ||174||
sarvairebhiḥ samaṃ cūrṇaiḥ pṛthak kṣaudraṃ ghṛtaṃ sitām | vimathya lehayellehaṃ sarvakāsaharaṃ śivam ||175||
jīvantīṃ madhukaṃ pāṭhāṃ tvakkṣīrīṃ triphalāṃ śaṭīm | mustaile padmakaṃ drākṣāṃ dve bṛhatyau vitunnakam ||176||
sārivāṃ pauṣkaraṃ mūlaṃ karkaṭākhyāṃ rasāñjanam | punarnavāṃ loharajastrāyamāṇāṃ yavānikām ||177||
bhārgīṃ tāmalakīmṛddhiṃ viḍaṅgaṃ dhanvayāsakam | kṣāracitrakacavyāmlavetasavyoṣadāru ca ||178||
cūrṇīkṛtya samāṃśāni lehayet kṣaudrasarpiṣā | cūrṇātpāṇitalaṃ pañca kāsānetad vyapohati ||179||
iti padmakādilehaḥ |
lihyānmaricacūrṇaṃ vā saghṛtakṣaudraśarkaram | badarīpatrakalkaṃ vā ghṛtabhṛṣṭaṃ sasaindhavam ||180||
svarabhede ca kāse ca lehametaṃ prayojayet | patrakalkaṃ ghṛtairbhṛṣṭaṃ tilvakasya saśarkaram ||181||
peyā cotkārikā ccharditṛṭkāsāmātisāranut | gaurasarṣapagaṇḍīraviḍaṅgavyoṣacitrakān | sābhayān sādhayettoye yavāgūṃ tena cāmbhasā ||182||
sasarpirlavaṇāṃ kāse hikkāśvāse sapīnase | pāṇḍvāmaye kṣaye śothe karṇaśūle ca dāpayet ||183||
kaṇṭakārīrase siddho mudgayūṣaḥ susaṃskṛtaḥ | sagaurāmalakaḥ sāmlaḥ sarvakāsabhiṣagjitam ||184||
vātaghnauṣadhaniṣkvāthaṃ kṣīraṃ yūṣān rasānapi | vaiṣkirapratudān bailān dāpayet kṣayakāsine ||185||
kṣatakāse ca ye dhūmāḥ sānupānā nidarśitāḥ | kṣayakāse'pi tāneva yathāvasthaṃ prayojayet ||186||
dīpanaṃ bṛṃhaṇaṃ caiva srotasāṃ ca viśodhanam | vyatyāsātkṣayakāsibhyo balyaṃ sarvaṃ hitaṃ bhavet ||187||
sannipātabhavo'pyeṣa kṣayakāsaḥ sudāruṇaḥ | sannipātahitaṃ tasmāt sadā kāryaṃ bhiṣagjitam ||188||
doṣānubalayogācca haredrogabalābalam | kāseṣveṣu garīyāṃsaṃ jānīyāduttarottaram ||189||
bhojyaṃ pānāni sarpīṃṣi lehāśca saha pānakaiḥ | kṣīraṃ sarpirguḍā dhūmāḥ kāsabhaiṣajyasaṅgrahaḥ ||190||
tatra ślokaḥ-
saṅkhyā nimittaṃ rūpāṇi sādhyāsādhyatvameva ca | kāsānāṃ bheṣajaṃ proktaṃ garīyastvaṃ ca kāsinaḥ ||191||
ityagniveśakṛte tantre carakapratisaṃskṛte'prāpte dṛḍhabalasampūrite cikitsāsthāne kāsacikitsitaṃ nāmāṣṭādaśo'dhyāyaḥ ||18||

























Chapter -19
athāto'tīsāracikitsitaṃ vyākhyāsyāmaḥ||1||
iti ha smāha bhagavānātreyaḥ||2||
bhagavantaṃkhalvātreyaṃkṛtāhnikaṃhutāgnihotramāsīnamṛṣigaṇaparivṛtamuttarehimavataḥpārśvevinayādupetyābhivādyacāgniveśauvāca- bhagavan! atīsārasyaprāgutpattinimittalakṣaṇopaśamanāniprajānugrahārthamākhyātumarhasīti ||3||
athabhagavānpunarvasurātreyastadagniveśavacanamanuniśamyovāca- śrūyatāmagniveśa! sarvametadakhilenavyākhyāyamānam |
ādikālekhaluyajñeṣupaśavaḥsamālabhanīyābabhūvurnālambhāyaprakriyantesma |
tatodakṣayajñaṃpratyavarakālaṃmanoḥputrāṇāṃnariṣyannābhāgekṣvākunṛgaśaryātyādīnāṃkratuṣupaśūnāmevābhyanujñānātpaśavaḥprokṣaṇamavāpuḥ |
ataścapratyavarakālaṃpṛṣadhreṇadīrghasatreṇayajatāpaśūnāmalābhādgavāmālambhaḥpravartitaḥ |
taṃdṛṣṭvāpravyathitābhūtagaṇāḥ, teṣāṃcopayogādupākṛtānāṃgavāṃgauravādauṣṇyādasātmyatvādaśastopayogāccopahatāgnīnāmupahatamanasāṃ[1]cātīsāraḥpūrvamutpannaḥpṛṣadhrayajñe ||4||
athāvarakālaṃvātalasyavātātapavyāyāmātraniṣeviṇorūkṣālpapramitāśinastīkṣṇamadyavyavāyanityasyodāvartayataścavegānvāyuḥprakopamāpadyate, paktācopahanyate; savāyuḥkupito'gnāvupahatemūtrasvedaupurīṣāśayamupahṛtya, tābhyāṃpurīṣaṃdravīkṛtya, atīsārāyaprakalpate |
tasyarūpāṇi- vijjalamāmaṃviplutamavasādirūkṣaṃdravaṃsaśūlamāmagandhamīṣacchabdamaśabdaṃvāvibaddhamūtravātamatisāryatepurīṣaṃ, vāyuścāntaḥkoṣṭhesaśabdaśūlastiryakcarativibaddhaityāmātisārovātāt |
pakvaṃvāvibaddhamalpālpaṃsaśabdaṃsaśūlaphenapicchāparikartikaṃhṛṣṭaromāviniḥśvasañśuṣkamukhaḥkaṭyūrutrikajānupṛṣṭhapārśvaśūlībhraṣṭagudomuhurmuhurvigrathitamupaveśyatepurīṣaṃvātāt; tamāhuranugrathitamityeke, vātānugrathitavarcastvāt ||5||
pittalasyapunaramlalavaṇakaṭukakṣāroṣṇatīkṣṇātimātraniṣeviṇaḥpratatāgnisūryasantāpoṣṇamārutopahatagātrasyakrodherṣyābahulasyapittaṃprakopamāpadyate |
tatprakupitaṃdravatvādūṣmāṇamupahatyapurīṣāśayavisṛtamauṣṇyāddravatvātsaratvāccabhittvāpurīṣamatisārāyaprakalpate |
tasyarūpāṇi- hāridraṃharitaṃnīlaṃkṛṣṇaṃraktapittopahitamatidurgandhamatisāryate[1]purīṣaṃ, tṛṣṇādāha sveda mūrcchāśūlabradhnasantāpapākaparītaitipittātisāraḥ ||6||
śleṣmalasyatugurumadhuraśītasnigdhopasevinaḥsampūrakasyācintayatodivāsvapnaparasyālasasyaśleṣmāprakopamāpadyate |
sasvabhāvādgurumadhuraśītasnigdhaḥsrasto'gnimupahatya saumyasvabhāvātpurīṣāśayamupahatyo pakledyapurīṣamatisārāyakalpate |
tasyarūpāṇi- snigdhaṃśvetaṃpicchilaṃtantumadāmaṃgurudurgandhaṃśleṣmopahitamanubaddhaśūlamalpālpamabhīkṣṇamatisāryatesapravāhikaṃ, gurūdaragudabastivaṅkṣaṇadeśaḥkṛte'pyakṛtasañjñaḥsalomaharṣaḥsotkleśonidrālasyaparītaḥsadano'nnadveṣīcetiśleṣmātisāraḥ ||7||
atiśītasnigdharūkṣoṣṇagurukharakaṭhinaviṣamaviruddhāsātmyabhojanādabhojanātkālātītabhojanādyatkiñcidabhyavaharaṇātpraduṣṭamadyapānīyapānādatimadyapānādasaṃśodhanātpratikarmaṇāṃviṣamagamanādanupacārājjvalanādityapavanasalilātisevanādasvapnā- datisvapnādvegavidhāraṇādṛtuviparyayādayathābalamārambhādbhayaśokacittodvegātiyogātkṛmiśoṣajvarārśovikārātikarṣaṇādvāvyāpannāgnestrayodoṣāḥprakupitābhūyaevāgnimupahatyapakvāśayamanupraviśyātīsāraṃsarvadoṣaliṅgaṃjanayanti ||8||
apicaśoṇitādīndhātūnatiprakṛṣṭaṃ[1]dūṣayantodhātudoṣasvabhāvakṛtānatīsāravarṇānupadarśayanti |
tatraśoṇitādiṣudhātuṣvatipraduṣṭeṣuhāridraharitanīlamāñjiṣṭhamāṃsadhāvanasannikāśaṃraktaṃkṛṣṇaṃśvetaṃvarāhabhedaḥsadṛśamanubaddhavedanamavedanaṃvāsamāsavyatyāsādupaveśyateśakṛdgrathitamāmaṃsakṛt, sakṛdapipakvamanatikṣīṇamāṃsaśoṇitabalomandāgnirvihatamukharasaśca; tādṛśamāturaṃkṛcchrasādhyaṃvidyāt |
ebhirvarṇairatisāryamāṇaṃsopadravamāturamasādhyo'yamitipratyācakṣīta; tadyathā- pakvaśoṇitābhaṃ[2]yakṛtkhaṇḍopamaṃmedomāṃsodakasannikāśaṃdadhighṛtamajjatailavasākṣīravesavārābhamatinīlamatiraktamatikṛṣṇamudakamivācchaṃpunarmecakābhamatisnigdhaṃ haritanīlakaṣāyavarṇaṃkarburamāvilaṃpicchilaṃtantumadāmaṃcandrakopagatamatikuṇapapūtipūyagandhyāmāmamatsyagandhimakṣikākāntaṃ[3]kuthitabahudhātusrāvamalpapurīṣamapurīṣaṃvā'tisāryamāṇaṃ tṛṣṇādāhajvarabhramatamakahikkāśvāsānubandhamativedanamavedanaṃvāsrastapakvagudaṃpatitagudavaliṃmuktanālamatikṣīṇabalamāṃsaśoṇitaṃ sarvaparvāsthiśūlinamarocakāratipralāpasammohaparītaṃsahasoparatavikāramatisāriṇamacikitsyaṃvidyāt; itisannipātātisāraḥ ||9||
tamasādhyatāmasamprāptaṃcikitsedyathāpradhānopakrameṇahetūpaśayadoṣaviśeṣaparīkṣayāceti ||10||
āgantūdvāvatīsāraumānasaubhayaśokajau |
tattayorlakṣaṇaṃvāyoryadatīsāralakṣaṇam ||11||
mārutobhayaśokābhyāṃśīghraṃhiparikupyati |
tayoḥkriyāvātaharīharṣaṇāśvāsanānica ||12||
ityuktāḥṣaḍatīsārāḥ, sādhyānāṃsādhanaṃtvataḥ |
pravakṣyāmyanupūrveṇayathāvattannibodhata ||13||
doṣāḥsannicitāyasyavidagdhāhāramūrcchitāḥ |
atīsārāyakalpantebhūyastānsampravartayet ||14||
natusaṅgrahaṇaṃdeyaṃpūrvamāmātisāriṇe |
vibadhyamānāḥprāgdoṣājanayantyāmayānbahūn ||15||
daṇḍakālasakādhmānagrahaṇyarśogadāṃstathā |
śothapāṇḍvāmayaplīhakuṣṭhagulmodarajvarān ||16||
tasmādupekṣetotkliṣṭānvartamānānsvayaṃmalān |
kṛcchraṃvāvahatāṃdadyādabhayāṃsampravartinīm ||17||
tayāpravāhitedoṣepraśāmyatyudarāmayaḥ |
jāyatedehalaghutājaṭharāgniścavardhate ||18||
pramathyāṃmadhyadoṣāṇāṃdadyāddīpanapācanīm |
laṅghanaṃcālpadoṣāṇāṃpraśastamatisāriṇām ||19||
pippalīnāgaraṃdhānyaṃbhūtīkamabhayāvacā |
hrīveraṃbhadramustānibilvaṃnāgaradhānyakam ||20||
pṛśniparṇīśvadaṃṣṭrācasamaṅgākaṇṭakārikā |
tisraḥpramathyāvihitāḥślokārdhairatisāriṇām ||21||
vacāprativiṣābhyāṃvāmustaparpaṭakenavā |
hrīveraśṛṅgaverābhyāṃpakvaṃvāpāyayejjalam ||22||
yukte'nnakālekṣutkṣāmaṃlaghūnyannānibhojayet |
tathāsaśīghramāpnotirucimagnibalaṃbalam ||23||
takreṇāvantisomenayavāgvātarpaṇenavā |
surayāmadhunācādauyathāsātmyamupācaret ||24||
yavāgūbhirvilepībhiḥkhaḍairyūṣairasaudanaiḥ |
dīpanagrāhisaṃyuktaiḥkramaścasyādataḥparam ||25||
śālaparṇīṃpṛśniparṇīṃbṛhatīṃkaṇṭakārikām |
balāṃśvadaṃṣṭrāṃbilvānipāṭhāṃnāgaradhānyakam ||26||
śaṭīṃpalāśaṃhapuṣāṃvacāṃjīrakapippalīm |
yavānīṃpippalīmūlaṃcitrakaṃhastipippalīm ||27||
vṛkṣāmlaṃdāḍimāmlaṃcasahiṅgubiḍasaindhavam |
prayojayedannapānevidhināsūpakalpitam ||28||
vātaśleṣmaharohyeṣagaṇodīpanapācanaḥ |
grāhībalyorocanaścatasmācchasto'tisāriṇām ||29||
āmepariṇateyastuvibaddhamatisāryate |
saśūlapicchamalpālpaṃbahuśaḥsapravāhikam ||30||
yūṣeṇamūlakānāṃtaṃbadarāṇāmathāpivā |
upodikāyāḥkṣīriṇyāyavānyāvāstukasyavā ||31||
suvarcalāyāścañcorvāśākenāvalgujasyavā |
śaṭyāḥkarkārukāṇāṃvājīvantyāścirbhaṭasyavā ||32||
loṇikāyāḥsapāṭhāyāḥśuṣkaśākenavāpunaḥ |
dadhidāḍimasiddhenabahusnehenabhojayet ||33||
kalkaḥsyādbālabilvānāṃtilakalkaścatatsamaḥ |
dadhnaḥsaro'mlasnehādyaḥkhaḍohanyātpravāhikām ||34||
yavānāṃmudgamāṣāṇāṃśālīnāṃcatilasyaca |
kolānāṃbālabilvānāṃdhānyayūṣaṃprakalpayet ||35||
aikadhyaṃyamakebhṛṣṭaṃdadhidāḍimasārikam |
varcaḥkṣayeśuṣkamukhaṃśālyannaṃtenabhojayet ||36||
dadhnaḥsaraṃvāyamakebhṛṣṭaṃsaguḍanāgaram |
surāṃvāyamakebhṛṣṭāṃvyañjanārthepradāpayet ||37||
phalāmlaṃyamakebhṛṣṭaṃyūṣaṃgṛñjanakasyavā |
lopākarasamamlaṃvāsnigdhāmlaṃkacchapasyavā ||38||
barhitittiridakṣāṇāṃvartakānāṃtathārasāḥ |
snigdhāmlāḥśālayaścāgryāvarcaḥkṣayarujāpahāḥ ||39||
antarādhirasaṃpūtvāraktaṃmeṣasyacobhayam |
paceddāḍimasārāmlaṃsadhānyasnehanāgaram ||40||
odanaṃ[1]raktaśālīnāṃtenādyātprapibeccatat |
tathāvarcaḥkṣayakṛtairvyādhibhirvipramucyate ||41||
gudaniḥsaraṇeśūlepānamamlasyasarpiṣaḥ |
praśasyatenirāmāṇāmathavā'pyanuvāsanam ||42||
cāṅgerīkoladadhyamlanāgarakṣārasaṃyutam |
ghṛtamutkvathitaṃpeyaṃgudabhraṃśarujāpaham ||43||
iticāṅgerīghṛtam |
sacavyapippalīmūlaṃsavyoṣaviḍadāḍimam |
peyamamlaṃghṛtaṃyuktyāsadhānyājājicitrakam ||44||
itigudabhraṃśecavyādighṛtam |
daśamūlopasiddhaṃvāsabilvamanuvāsanam |
śaṭīśatāhvābilvairvāvacayācitrakeṇavā ||45||
itigudabhraṃśe'nuvāsanam
stabdhabhraṣṭagudepūrvaṃsnehasvedauprayojayet |
susvinnaṃtaṃmṛdūbhūtaṃpicunāsampraveśayet ||46||
vibaddhavātavarcāstubahuśūlapravāhikaḥ |
saraktapicchastṛṣṇārtaḥkṣīrasauhityamarhati ||47||
yamakasyoparikṣīraṃdhāroṣṇaṃvāpibennaraḥ |
śṛtameraṇḍamūlenabālabilvenavāpayaḥ[1] ||48||
evaṃkṣīraprayogeṇaraktaṃpicchācaśāmyati |
śūlaṃpravāhikācaivavibandhaścopaśāmyati ||49||
pittātisāraṃpunarnidānopaśayākṛtibhirāmānvayamupalabhyayathābalaṃlaṅghanapācanābhyāmupācaret |
tṛṣyatastumustaparpaṭakośīrasārivācandanakirātatiktakodīcyavāribhirupacāraḥ |
laṅghitasyacāhārakālebalātibalāsūrpaparṇīśālaparṇīpṛśniparṇībṛhatīkaṇṭakārikāśatāvarīśvadaṃṣṭrāniryūhasaṃyuktenayathāsātmyaṃyavāgūmaṇḍādinātarpaṇādināvākrameṇopacāraḥ |
mudgamasūrahareṇumakuṣṭhakāḍhakīyūṣairvālāvakapiñjalaśaśahariṇaiṇakālapucchakarasairīṣadamlairanamlairvākramaśo'gniṃsandhukṣayet |
anubandhetvasyadīpanīyapācanīyopaśamanīyasaṅgrahaṇīyānyogānsamprayojayediti ||50||
sakṣaudrātiviṣaṃpiṣṭvāvatsakasyaphalatvacam |
pibetpittātisāraghnaṃtaṇḍulodakasaṃyutam ||51||
kirātatiktakomustaṃvatsakaḥsarasāñjanaḥ |
bilvaṃdāruharidrātvakhrīberaṃsadurālabham ||52||
candanaṃcamṛṇālaṃcanāgaraṃlodhramutpalam |
tilāmocarasolodhraṃsamaṅgākamalotpalam ||53||
utpalaṃdhātakīpuṣpaṃdāḍimatvaṅmahauṣadham |
kaṭphalaṃnāgaraṃpāṭhājambvāmrāsthidurālabhāḥ ||54||
yogāḥṣaḍetesakṣaudrāstaṇḍulodakasaṃyutāḥ |
peyāḥpittātisāraghnāḥślokārdhenanidarśitāḥ ||55||
jīrṇoṣadhānāṃśasyanteyathāyogaṃprakalpitaiḥ |
rasaiḥsāṅgrāhikairyuktāḥpurāṇāraktaśālayaḥ ||56||
pittātisārodīpāgneḥkṣipraṃsamupaśāmyati |
ajākṣīraprayogeṇabalaṃvarṇaścavardhate ||57||
bahudoṣasyadīptāgneḥsaprāṇasyanatiṣṭhati |
paittikoyadyatīsāraḥpayasātaṃvirecayet ||58||
palāśaphalaniryūhaṃpayasāsahapāyayet |
tato'nupāyayetkoṣṇaṃkṣīramevayathābalam ||59||
pravāhitetenamalepraśāmyatyudarāmayaḥ |
palāśavatprayojyāvātrāyamāṇāviśodhinī ||60||
sāṃsargyāṃkriyamāṇāyāṃśūlaṃyadyanuvartate |
srutadoṣasyataṃśīghraṃyathāvadanuvāsayet ||61||
śatapuṣpāvarībhyāṃcapayasāmadhukenaca |
tailapādaṃghṛtaṃsiddhaṃsabilvamanuvāsanam ||62||
kṛtānuvāsanasyāsyakṛtasaṃsarjanasyaca |
vartateyadyatīsāraḥpicchābastirataḥparam ||63||
pariveṣṭyakuśairārdrairārdravṛntāniśālmaleḥ |
kṛṣṇamṛttikayā''lipyasvedayedgomayāgninā ||64||
suśuṣkāṃmṛttikāṃjñātvātānivṛntāniśālmaleḥ |
śṛtepayasimṛdnīyādāpothyolūkhaletataḥ ||65||
piṇḍaṃmuṣṭisamaṃprasthetatpūtaṃtailasarpiṣoḥ |
snehitaṃ[1]mātrayāyuktaṃkalkenamadhukasyaca ||66||
bastimabhyaktagātrāyadadyātpratyāgatetataḥ |
snātvābhuñjītapayasājāṅgalānāṃrasenavā ||67||
pittātisārajvaraśothagulmajīrṇātisāragrahaṇīpradoṣān |
jayatyayaṃśīghramatipravṛddhānvirecanāsthāpanayoścabastiḥ[2] ||68||
pittātisārīyastvetāṃkriyāṃmuktvāniṣevate |
pittalānyannapānānitasyapittaṃmahābalam ||69||
kuryādraktātisāraṃturaktamāśupradūṣayet |
tṛṣṇāṃśūlaṃvidāhaṃcagudapākaṃcadāruṇam ||70||
tatracchāgaṃpayaḥśastaṃśītaṃsamadhuśarkaram |
pānārthaṃbhojanārthaṃcagudaprakṣālanetathā ||71||
odanaṃraktaśālīnāṃpayasātenabhojayet |
rasaiḥpārāvatādīnāṃghṛtabhṛṣṭaiḥsaśarkaraiḥ ||72||
śaśapakṣimṛgāṇāṃcaśītānāṃdhanvacāriṇām |
rasairanamlaiḥsaghṛtairbhojayettaṃsaśarkaraiḥ ||73||
rudhiraṃmārgamājaṃvāghṛtabhṛṣṭaṃpraśasyate |
kāśmaryaphalayūṣovākiñcidamlaḥsaśarkaraḥ ||74||
nīlotpalaṃmocarasaṃsamaṅgāpadmakeśaram |
ajākṣīrayutaṃdadyājjīrṇecapayasaudanam ||75||
durbalaṃpāyayitvāvātasyaivoparibhojayet |
prāgbhaktaṃnavanītaṃvādadyātsamadhuśarkaram ||76||
prāśyakṣīrotthitaṃsarpiḥkapiñjalarasāśanaḥ |
tryahādārogyamāpnotipayasākṣīrabhuktathā ||77||
pītvāśatāvarīkalkaṃpayasākṣīrabhugjayet |
raktātisāraṃpītvāvātayāsiddhaṃghṛtaṃnaraḥ ||78||
ghṛtaṃyavāgūmaṇḍenakuṭajasyaphalaiḥśṛtam |
peyaṃtasyānupātavyāpeyāraktopaśāntaye ||79||
tvakcadāruharidrāyāḥkuṭajasyaphalānica |
pippalīśṛṅgaveraṃcadrākṣākaṭukarohiṇī ||80||
ṣaḍbhiretairghṛtaṃsiddhaṃpeyāmaṇḍāvacāritam |
atīsāraṃjayecchīghraṃtridoṣamapidāruṇam ||81||
kṛṣṇamṛnmadhukaṃśaṅkhaṃrudhiraṃtaṇḍulodakam |
pītamekatrasakṣaudraṃraktasaṅgrahaṇaṃparam ||82||
pītaḥpriyaṅgukākalkaḥsakṣaudrastaṇḍulāmbhasā |
raktasrāvaṃjayecchīghraṃdhanvamāṃsarasāśinaḥ ||83||
kalkastilānāṃkṛṣṇānāṃśarkarāpañcabhāgikaḥ |
ājenapayasāpītaḥsadyoraktaṃniyacchati ||84||
palaṃvatsakabījasyaśrapayitvārasaṃpibet |
yorasāśījayecchīghraṃsapaittaṃjaṭharāmayam ||85||
pītvāsaśarkarākṣaudraṃcandanaṃtaṇḍulāmbhasā |
dāhatṛṣṇāpramehebhyoraktasrāvāccamucyate ||86||
gudobahubhirutthānairyasyapittenapacyate |
secayettaṃsuśītenapaṭolamadhukāmbunā ||87||
pañcavalkamadhūkānāṃrasairikṣurasairghṛtaiḥ |
chāgairgavyaiḥpayobhirvāśarkarākṣaudrasaṃyutaiḥ ||88||
prakṣālanānāṃkalkairvāsasarpiṣkaiḥpralepayet |
eṣāṃvāsukṛtaiścūrṇaistaṃgudaṃpratisārayet ||89||
dhātakīlodhracūrṇairvāsamāṃśaiḥpratisārayet |
tathāsravatinoraktaṃgudaṃtaiḥpratisāritam ||90||
pakvatāpraśamaṃyātivedanācopaśāmyati |
yathoktaiḥsecanaiḥśītaiḥśoṇite'tisravatyapi ||91||
gudavaṅkṣaṇakaṭyūrusecayedghṛtabhāvitam |
candanādyenatailenaśatadhautenasarpiṣā ||92||
kārpāsasaṅgṛhītenasecayedgudavaṅkṣaṇam |93|
alpālpaṃbahuśoraktaṃsaśūlamupaveśyate ||93||
yadāvāyurvibaddhaścakṛcchraṃcarativānavā |
piñchābastiṃtadātasyayathoktamupakalpayet ||94||
prapauṇḍarīkasiddhenasarpiṣācānuvāsayet |
prāyaśodurbalagudāścirakālātisāriṇaḥ ||95||
tasmādabhīkṣṇaśasteṣāṃgudesnehaṃprayojayet |96|
pavano'tipravṛttohisvesthānelabhate'dhikam ||96||
balaṃtasyasapittasyajayārthebastiruttamaḥ |
raktaṃviṭsahitaṃpūrvaṃpaścādvāyo'tisāryate ||97||
śatāvarīghṛtaṃtasyalehārthamupakalpayet |
śarkarārdhāṃśikaṃlīḍhaṃnavanītaṃnavoddhṛtam ||98||
kṣaudrapādaṃjayecchīghraṃtaṃvikāraṃhitāśinaḥ |
nyagrodhodumbarāśvatthaśuṅgānāpothyavāsayet ||99||
ahorātraṃjaletapteghṛtaṃtenāmbhasāpacet |
tadardhaśarkarāyuktaṃlihyātsakṣaudrapādikam ||100||
adhovāyadivā'pyūrdhvaṃyasyaraktaṃpravartate |101|
yastvevaṃdurbalomohātpittalānyevasevate ||101||
dāruṇaṃsavalīpākaṃprāpyaśīghraṃvipadyate |102|
śleṣmātisāreprathamaṃhitaṃlaṅghanapācanam ||102||
yojyaścāmātisāraghnoyathoktodīpanogaṇaḥ |
laṅghitasyānupūrvyāṃcakṛtāyāṃnanivartate ||103||
kaphajoyadyatīsāraḥkaphaghnaistamupācaret |
bilvaṃkarkaṭikāmustamabhayāviśvabheṣajam ||104||
vacāviḍaṅgaṃbhūtīkaṃdhānyakaṃdevadāruca |
kuṣṭhaṃsātiviṣāpāṭhācavyaṃkaṭukarohiṇī ||105||
pippalīpippalīmūlaṃcitrakaṃhastipippalī |
yogāñchlokārdhavihitāṃścaturastānprayojayet ||106||
śṛtāñchleṣmātisāreṣukāyāgnibalavardhanān |
ajājīmasitāṃpāṭhāṃnāgaraṃmaricānica ||107||
dhātakīdviguṇaṃdadyānmātuluṅgarasāplutam |
rasāñjanaṃsātiviṣaṃkuṭajasyaphalānica ||108||
dhātakīdviguṇaṃdadyātpātuṃsakṣaudranāgaram |
dhātakīnāgaraṃbilvaṃlodhraṃpadmasyakeśaram ||109||
jambūtvaṅnāgaraṃdhānyaṃpāṭhāmocarasobalā |
samaṅgādhātakībilvamadhyaṃjambvāmrayostvacaḥ ||110||
kapitthāniviḍaṅgānināgaraṃmaricānica |
cāṅgerīkolatakrāmlāṃścaturastānkaphottare ||111||
ślokārdhavihitāndadyātsasnehalavaṇānkhaḍān |
kapitthamadhyaṃlīḍhvātusavyoṣakṣaudraśarkaram ||112||
kaṭphalaṃmadhuyuktaṃvāmucyatejaṭharāmayāt |113|
kaṇāṃmadhuyutāṃpītvātakraṃpītvāsacitrakam ||113||
jagdhvāvābālabilvānimucyatejaṭharāmayāt |
bālabilvaṃguḍaṃtailaṃpippalīṃviśvabheṣajam |
lihyādvātepratihatesaśūlaḥsapravāhikaḥ ||114||
bhojyaṃmūlakaṣāyeṇavātaghnaiścopasevanaiḥ |
vātātisāravihitairyūṣairmāṃsarasaiḥkhaḍaiḥ ||115||
pūrvoktamamlasarpirvāṣaṭpalaṃvāyathābalam |
purāṇaṃvāghṛtaṃdadyādyavāgūmaṇḍamiśritam ||116||
vātaśleṣmavibandhevākaphevā'tisravatyapi |
śūlepravāhikāyāṃvāpicchābastiṃprayojayet ||117||
pippalībilvakuṣṭhānāṃśatāhvāvacayorapi |
kalkaiḥsalavaṇairyuktaṃpūrvoktaṃsannidhāpayet ||118||
pratyāgatesukhaṃsnātaṃkṛtāhāraṃdinātyaye |
bilvatailenamatimānsukhoṣṇenānuvāsayet ||119||
vacāntairathavākalkaistailaṃpaktvā'nuvāsayet |
bahuśaḥkaphavātārtastathāsalabhatesukham ||120||
svesthānemāruto'vaśyaṃvardhatekaphasaṅkṣaye |
savṛddhaḥsahasāhanyāttasmāttaṃtvarayājayet ||121||
vātasyānujayetpittaṃ, pittasyānujayetkapham |
trayāṇāṃvājayetpūrvaṃyobhavedbalavattamaḥ ||122||
tatraślokaḥ-
prāgutpattinimittānilakṣaṇaṃsādhyatānaca |
kriyācāvasthikīsiddhānirdiṣṭāhyatisāriṇām ||123||
ityagniveśakṛtetantrecarakapratisaṃskṛtecikitsāsthāne'tisāracikitsitaṃnāmaikonaviṃśo'dhyāyaḥ ||19||






Chapter 20 
athātaśchardicikitsitaṃ vyākhyāsyāmaḥ||1||
iti ha smāha bhagavānātreyaḥ||2||
yaśasvinaṃ brahmatapodyutibhyāṃ jvalantamagnyarkasamaprabhāvam|
punarvasuṃ bhūtahite niviṣṭaṃ papraccha śiṣyo'trijamagniveśaḥ||3||
yāśchardayaḥ pañca purā tvayoktā rogādhikāre bhiṣajāṃ variṣṭha!|
tāsāṃ cikitsāṃ sanidānaliṅgāṃ yathāvadācakṣva nṛṇāṃ hitārtham||4||
tadagniveśasya vaco niśamya prīto bhiṣakśreṣṭha idaṃ jagāda|
yāśchardayaḥ pañca purā mayoktāstā vistareṇa bruvato nibodha||5||
doṣaiḥ pṛthaktriprabhavāścatasro [1] dbiṣṭārthayogādapi pañcamī syāt|
tāsāṃ hṛdutkleśakaphaprasekau dveṣo'śane caiva hi pūrvarūpam||6|
vyāyāmatīkṣṇauṣadhaśokarogabhayopavāsādyatikarśitasya|
vāyurmahāsrotasi sampravṛddha utkleśya doṣāṃstata ūrdhvamasyan||7||
āmāśayotkleśakṛtāṃ ca marma prapīḍayaṃśchardimudīrayettu|
hṛtpārśvapīḍāmukhaśoṣamūrdhanābhyartikāsasvarabhedatodaiḥ||8||
udgāraśabdaprabalaṃ saphenaṃ vicchinnakṛṣṇaṃ tanukaṃ kaṣāyam|
kṛcchreṇa cālpaṃ mahatā ca vegenārto'nilācchardayatīha duḥkham||9||
ajīrṇakaṭvamlavidāhyaśītairāmāśaye pittamudīrṇavegam|
rasāyanībhirvisṛtaṃ prapīḍya marmordhvamāgamya vamiṃ karoti||10||
mūrcchāpipāsāmukhaśoṣamūrdhatālvakṣisantāpatamobhramārtaḥ|
pītaṃ bhṛśoṣṇaṃ haritaṃ satiktaṃ dhūmraṃ ca pittena vamet sadāham||11||
snigdhātigurvāmavidāhibhojyaiḥ svapnādibhiścaiva kapho'tivṛddhaḥ|
uraḥ śiro marma rasāyanīśca sarvāḥ samāvṛtya vamiṃ karoti||12||
tandrāsyamādhuryakaphaprasekasantoṣanidrārucigauravārtaḥ|
snigdhaṃ ghanaṃ svādu kaphādviśuddhaṃ salomaharṣo'lparujaṃ vamettu||13||
samaśnataḥ sarvarasān prasaktamāmapradoṣartuviparyayaiśca|
sarve prakopaṃ yugapat prapannāśchardiṃ tridoṣāṃ janayanti doṣāḥ||14||
śūlāvipākārucidāhatṛṣṇāśvāsapramohaprabalā prasaktam|
chardistridoṣāllavaṇāmlanīlasāndroṣṇaraktaṃ vamatāṃ nṛṇāṃ syāt||15||
viṭsvedamūtrāmbuvahāni vāyuḥ srotāṃsi saṃrudhya yadordhvameti|
utsannadoṣasya samācitaṃ taṃ doṣaṃ samuddhūya narasya koṣṭhāt||16||
viṇmūtrayostat samavarṇagandhaṃ tṛṭśvāsahikkārtiyutaṃ prasaktam|
pracchardayedduṣṭamihātivegāttayā'rditaścāśu vināśameti||17||
dviṣṭapratīpāśucipūtyamedhyabībhatsagandhāśanadarśanaiśca|
yacchardayettaptamanā manodhnairdviṣṭārthasaṃyogabhavā matā sā||18||
kṣīṇasya yā chardiratipravṛddhā sopadravā śoṇitapūyayuktā|
sacandrikāṃ tāṃ pravadantyasādhyāṃ sādhyāṃ cikitsedanupadravāṃ ca||19||
āmāśayotkleśabhavā hi sarvāśchardyo matā laṅghanameva tasmāt|
prākkārayenmārutajāṃ vimucya saṃśodhanaṃ vā kaphapittahāri||20||
cūrṇāni lihyānmadhunā'bhayānāṃ hṛdyāni vā yāni virecanāni|
madyaiḥ payobhiśca yutāni yuktyā nayantyadho doṣamudīrṇamūrdhvam||21||
vallīphalādyairvamanaṃ pibedvā yo durbalastaṃ śamanaiścikitset|
rasairmanojñairlaghubhirviśuṣkairbhakṣyaiḥ sabhojyairvividhaiśca pānaiḥ||22||
susaṃskṛtāstittiribarhilāvarasā vyapohantyanilapravṛttām|
chardiṃ tathā kolakulatthadhānyabilvādimūlāmlayavaiśca yūṣaḥ||23||
vātātmikāyāṃ hṛdayadravārto naraḥ pibet saindhavavaddhṛtaṃ tu|
siddhaṃ tathā dhānyakanāgarābhyāṃ dadhnā ca toyena ca dāḍimasya||24||
vyoṣeṇa yuktāṃ lavaṇaistribhiśca ghṛtasya mātrāmathavā vidadhyāt|
snigdhāni hṛdyāni ca bhojanāni rasaiḥ sayūṣairdadhidāḍimāmlaiḥ||25||
pittātmikāyāmanulomanārthaṃ drākṣāvidārīkṣurasaistrivṛt syāt|
kaphāśayasthaṃ tvatimātravṛddhaṃ pittaṃ haret svādubhirūrdhvameva||26||
śuddhāya kāle madhuśarkarābhyāṃ lājaiśca manthaṃ yadi vā'pi peyām|
pradāpayenmudgarasena vā'pi śālyodanaṃ jāṅgalajai rasairvā||27||
sitopalāmākṣikapippalībhiḥ kulmāṣalājāyavasaktugṛñjān|
kharjūramāṃsānyatha nārikelaṃ drākṣāmatho vā badarāṇi lihyāt||28||
srotojalājotpalakolamajjacūrṇāni lihyānmadhunā'bhayāṃ ca|
kolāsthimajjāñjanamakṣikāviḍlājāsitāmāgadhikākaṇān vā||29||
drākṣārasaṃ vā'pi pibet suśītaṃ mṛdbhṛṣṭaloṣṭaprabhavaṃ jalaṃ vā|
jambvāmrayoḥ pallavajaṃ kaṣāyaṃ pibet suśītaṃ madhusaṃyutaṃ vā||30||
niśi sthitaṃ vāri samudgakṛṣṇaṃ sośīradhānyaṃ caṇakodakaṃ vā|
gavedhukāmūlajalaṃ guḍūcyā jalaṃ pibedikṣurasaṃ payo vā||31||
sevyaṃ pibet kāñcanagairikaṃ vā sabālakaṃ taṇḍuladhāvanena|
dhātrīrasenottamacandanaṃ vā tṛṣṇāvamighnāni samākṣikāṇi||32||
kalkaṃ tathā candanacavyamāṃsīdrākṣottamābālakagairikāṇām|
śītāmbunā gairikaśālicūrṇaṃ mūrvāṃ tathā taṇḍuladhāvanena||33||
kaphātmikāyāṃ vamanaṃ praśastaṃ sapippalīsarṣapanimbatoyaiḥ|
piṇḍītakaiḥ saindhavasamprayuktairvamyāṃ kaphāmāśayaśodhanārtham||34||
godhūmaśālīn sayavān purāṇān yūṣaiḥ paṭolāmṛtacitrakāṇām|
vyoṣasya nimbasya ca takrasiddhairyūṣaiḥ phalāmlaiḥ kaṭubhistathā'dyāt||35||
rasāṃśca śūlyāni ca jāṅgalānāṃ māṃsāni jīrṇānmadhusīdhvariṣṭān|
rāgāṃstathā ṣāḍavapānakāni drākṣākapitthaiḥ phalapūrakaiśca||36||
mudgānmasūrāṃścaṇakān kalāyān bhṛṣṭān yutānnāgaramākṣikābhyām|
lihyāttathaiva triphalāviḍaṅgacūrṇaṃ viḍaṅgaplavayoratho [1] vā||37||
sajāmbavaṃ vā badarāmlacūrṇaṃ [2] mustāyutāṃ karkaṭakasya śṛṅgīm|
durālabhāṃ vā madhusamprayuktāṃ lihyāt kaphacchardivinigrahārtham||38||
manaḥśilāyāḥ phalapūrakasya rasaiḥ kapitthasya ca pippalīnām|
kṣaudreṇa cūrṇaṃ maricaiśca yuktaṃ lihañjayecchardimudīrṇavegām||39||
yaiṣā pṛthaktvena mayā kriyoktā tāṃ sannipāte'pi samasya [1] buddhyā|
doṣarturogāgnibalānyavekṣya prayojayecchāstravidapramattaḥ||40||
manobhighāte tu manonukūlā vācaḥ samāśvāsanaharṣaṇāni|
lokaprasiddhāḥ śrutayo vayasyāḥ śṛṅgārikāścaiva hitā vihārāḥ||41||
gandhā vicitrā manaso'nukūlā mṛtpuṣpaśuktāmlaphalādikānām|
śākāni bhojyānyatha pānakāni susaṃskṛtāḥ ṣāḍavarāgalehāḥ||42||
yūṣā rasāḥ kāmbalikā khaḍāśca māṃsāni dhānā vividhāśca bhakṣyāḥ|
phalāni mūlāni ca gandhavarṇarasairupetāni vamiṃ jayanti||43||
gandhaṃ rasaṃ sparśamathāpi śabdaṃ rūpaṃ ca yadyat priyamapyasātmyam|
tadeva dadyāt praśamāya tasyāstajjo hi rogaḥ sukha eva jetum||44||
chardyutthitānāṃ ca cikitsitāt svāccikitsitaṃ kāryamupadravāṇām|
atipravṛttāsu virecanasya karmātiyoge vihitaṃ vidheyam||45||

vamiprasaṅgāt pavano'pyavaśyaṃ dhātukṣayāddhṛddhimupaiti tasmāt|
cirapravṛttāsvanilāpahāni kāryāṇyupastambhanabṛṃhaṇāni||46||
sarpirguḍāḥ kṣīravidhirghṛtāni kalyāṇakatryūṣaṇajīvanāni|
vṛṣyāstathā māṃsarasāḥ salehāściraprasaktāṃ ca vamiṃ jayanti||47||
tatra ślokaḥ-
hetuṃ saṅkhyāṃ lakṣaṇamupadravān sādhyatāṃ na yogāṃśca|
chardīnāṃ praśamārthaṃ prāha cikitsitaṃ munivaryaḥ||48||
 

Chapter – 21

athāto visarpacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||
kailāse kinnarākīrṇe bahuprasravaṇauṣadhe |
pādapairvividhaiḥ snigdhairnityaṃ kusumasampadā ||3||
vamadbhirmadhurān gandhān sarvataḥ svabhyalaṅkṛte |
viharantaṃ jitātmānamātreyamṛṣivanditam ||4||
maharṣibhiḥ parivṛtaṃ sarvabhūtahite ratam |
agniveśo guruṃ kāle vinayādidamuktavān ||5||
bhagavan! dāruṇaṃ rogamāśīviṣaviṣopamam |
visarpantaṃ śarīreṣu dehināmupalakṣaye ||6||
sahasaiva narāstena parītāḥ śīghrakāriṇā |
vinaśyantyanupakrāntāstatra naḥ saṃśayo mahān ||7||
sa nāmnā kena vijñeyaḥ sañjñitaḥ kena hetunā |
katibhedaḥ kiyaddhātuḥ kinnidānaḥ kimāśrayaḥ ||8||
sukhasādhyaḥ kṛcchrasādhyo jñeyo yaścānupakramaḥ |
kathaṃ kairlakṣaṇaiḥ kiṃ ca bhagavan! tasya bheṣajam ||9||
tadagniveśasya vacaḥ śrutvā''treyaḥ punarvasuḥ |
yathāvadakhilaṃ sarvaṃ provāca munisattamaḥ ||10||
vividhaṃ sarpati yato visarpastena sa smṛtaḥ |
parisarpo'thavā nāmnā sarvataḥ parisarpaṇāt ||11||

sa ca saptavidho doṣairvijñeyaḥ saptadhātukaḥ |
pṛthak trayastribhiścaiko visarpo dvandvajāstrayaḥ ||12||
vātikaḥ paittikaścaiva kaphajaḥ sānnipātikaḥ |
catvāra ete visarpā vakṣyante dvandvajāstrayaḥ ||13||
āgneyo vātapittābhyāṃ granthyākhyaḥ kaphavātajaḥ |
yastu kardamako ghoraḥ sa pittakaphasambhavaḥ ||14||
raktaṃ lasīkātvaṅmāṃsaṃ dūṣyaṃ doṣāstrayo malāḥ |
visarpāṇāṃ samutpattau vijñeyāḥ sapta dhātavaḥ ||15||

lavaṇāmlakaṭaṣṇānāṃ rasānāmatisevanāt |
dadhyamlamastuśuktānāṃ surāsauvīrakasya ca ||16||
vyāpannabahumadyoṣṇarāgaṣāḍavasevanāt |
śākānāṃ haritānāṃ ca sevanācca vidāhinām ||17||
kūrcikānāṃ kilāṭānāṃ sevanānmandakasya ca |
dadhnaḥ śāṇḍākipūrvāṇāmāsutānāṃ ca sevanāt ||18||
tilamāṣakulatthānāṃ tailānāṃ paiṣṭikasya ca |
grāmyānūpaudakānāṃ ca māṃsānāṃ laśunasya ca ||19||
praklinnānāmasātmyānāṃ viruddhānāṃ ca sevanāt |
atyādānāddivāsvapnādajīrṇādhyaśanāt kṣatāt ||20||
kṣatabandhaprapatanāddharmakarmātisevanāt [1] |
viṣavātāgnidoṣācca visarpāṇāṃ samudbhavaḥ ||21||
etairnidānairvyāmiśraiḥ kupitā mārutādayaḥ |
dūṣyān sandūṣya raktādīn visarpantyahitāśinām ||22||
bahiḥśritaḥ śritaścāntastathā cobhayasaṃśritaḥ |
visarpo balameteṣāṃ jñeyaṃ guru yathottaram ||23||
bahirmārgāśritaṃ sādhyamasādhyamubhayāśritam |
visarpaṃ dāruṇaṃ vidyāt sukṛcchraṃ tvantarāśrayam ||24||
antaḥprakupitā doṣā visarpantyantarāśraye |
bahirbahiḥprakupitāḥ sarvatrobhayasaṃśritāḥ ||25||
marmopaghātāt sammohādayanānāṃ vighaṭṭanāt |
tṛṣṇātiyogādvegānāṃ viṣamāṇāṃ pravartanāt ||26||
vidyādvisarpamantarjamāśu cāgnibalakṣayāt |
ato viparyayādbāhyamanyairvidyāt svalakṣaṇaiḥ ||27||
yasya sarvāṇi liṅgāni balavadyasyakāraṇam |
yasya copadravāḥ kaṣṭā marmago yaśca hanti saḥ ||28||

rūkṣoṣṇaiḥ kevalo vāyuḥ pūraṇairvā samāvṛtaḥ |
praduṣṭo dūṣayan dūṣyān visarpati yathābalam ||29||
tasya rūpāṇi- bhramadavathupipāsānistodaśūlāṅgamardodveṣṭanakampajvaratamakakāsāsthisandhibhedaviśleṣaṇavepanārocakāvipākāścakṣuṣorākulatvamasrāgamanaṃ pipīlikāsañcāra iva cāṅgeṣu, yasmiṃścāvakāśe visarpo visarpati [1] so'vakāśaḥ śyāvāruṇābhāsaḥ śvayathumān nistodabhedaśūlāyāmasaṅkocaharṣasphuraṇairatimātraṃ prapīḍyate, anupakrāntaścopacīyate śīghrabhedaiḥ sphoṭakaistanubhiraruṇābhaiḥ śyāvairvā tanuviśadāruṇālpāsrāvaiḥ, vibaddhavātamūtrapurīṣaśca bhavati, nidānoktāni cāsya nopaśerate viparītāni copaśerata iti vātavisarpaḥ ||30||
pittamuṣṇopacāreṇa vidāhyamlāśanaiścitam |
dūṣyān sandūṣya dhamanīḥ [1] pūrayan vai visarpati ||31||
tasya rūpāṇi- jvarastṛṣṇā mūrcchā mohaśchardirarocako'ṅgabhedaḥ svedo'timātramantardāhaḥ pralāpaḥ śiroruk cakṣuṣorākulatvamasvapnamaratirbhramaḥ śītavātavāritarṣo'timātraṃ haritahāridranetramūtravarcastvaṃ haritahāridrarūpadarśanaṃ ca, yasmiṃścāvakāśe visarpo'nusarpati so'vakāśastāmraharitahāridranīlakṛṣṇaraktānāṃ varṇānāmanyatamaṃ puṣyati, sotsedhaiścātimātraṃ dāhasambhedanaparītaiḥ sphoṭakairupacīyate tulyavarṇāsrāvaiścirapākaiśca, nidānoktāni cāsya nopaśerate viparītāni copaśerata iti pittavisarpaḥ ||32||
svādvamlalavaṇasnigdhagurvannasvapnasañcitaḥ |
kaphaḥ sandūṣayan dūṣyān kṛcchramaṅge visarpati ||33||
tasya rūpāṇi- śītakaḥ śītajvaro gauravaṃ nidrā tandrā'rocako madhurāsyatvamāsyopalepo niṣṭhīvikā chardirālasyaṃ staimityamagnināśo daurbalyaṃ ca, yasmiṃścāvakāśe visarpo'nusarpati so'vakāśaḥ śvayathumān pāṇḍurnātiraktaḥ snehasuptistambhagauravairanvito'lpavedanaḥ kṛcchrapākaiścirakāribhirbahulatvagupalepaiḥ sphoṭaḥ śvetapāṇḍubhiranubadhyate, prabhinnastu śvetaṃ picchilaṃ tantumaddhanamanubaddhaṃ snigdhamāsrāvaṃ sravati, ūrdhvaṃ ca gurubhiḥ sthirairjālāvatataiḥ snigdhairbahulatvagupalepairvraṇairanubadhyate'nuṣaṅgī ca bhavati, śvetanakhanayanavadanatvaṅmūtravarcastvaṃ, nidānoktāni cāsya nopaśerate viparītāni copaśerata iti śleṣmavisarpaḥ ||34||
vātapittaṃ prakupitamatimātraṃ svahetubhiḥ |
parasparaṃ labdhabalaṃ dahadgātraṃ visarpati ||35||
tadupatāpādāturaḥ sarvaśarīramaṅgārairivākīryamāṇaṃ manyate, chardyatīsāramūrcchādāhamohajvaratamakārocakāsthisandhibhedatṛṣṇāvipākāṅgabhedādibhiścābhibhūyate, yaṃ yaṃ cāvakāśaṃ visarpo'nusarpati so'vakāśaḥ śāntāṅgāraprakāśo'tirakto vā bhavati, agnidagdhaprakāraiśca sphoṭairupacīyate, sa śīghragatvādāśveva marmānusārī bhavati, marmaṇi copatapte pavano'tibalo bhinattyaṅgānyatimātraṃ pramohayati sañjñāṃ, hikkāśvāsau janayati, nāśayati nidrāṃ, sa naṣṭanidraḥ pramūḍhasañjño vyathitacetā na kvacana sukhamupalabhate, aratiparītaḥ sthānādāsanācchayyāṃ krāntumicchati, kliṣṭabhūyiṣṭhaścāśu nidrāṃ bhajati, durbalo duḥkhaprabodhaśca bhavati; tamevaṃvidhamagnivisarpaparītamacikitsyaṃ vidyāt ||36||
kaphapittaṃ prakupittaṃ balavat svena hetunā |
visarpatyekadeśe tu prakledayati dehinam ||37||
tadvikārāḥ- śītajvaraḥ śirogurutvaṃ dāhaḥ staimityamaṅgāvasadanaṃ nidrā tandrā moho'nnadveṣaḥ pralāpo'gnināśo daurbalyamasthibhedo mūrcchā pipāsā srotasāṃ pralepo jāḍyamindriyāṇāṃ prāyopaveśanamaṅgavikṣepo'ṅgamardo'ratirautsukyaṃ copajāyate, prāyaścāmāśaye visarpatyalasaka ekadeśagrāhī ca, yasmiṃścāvakāśe visarpo visarpati so'vakāśo raktapītapāṇḍupiḍakāvakīrṇa iva mecakābhaḥ kālo malinaḥ snigdho bahūṣmā guruḥ stimitavedanaḥ śvayathumān gambhīrapāko nirāsrāvaḥ śīghrakledaḥ svinnaklinnapūtimāṃsatvak krameṇālparuk parāmṛṣṭo'vadīryate kardama ivāvapīḍito'ntaraṃ prayacchatyupaklinnapūtimāṃsatyāgī sirāsnāyusandarśī kuṇapagandhī ca bhavati sañjñāsmṛtihantā ca; taṃ kardamavisarpaparītamacikitsyaṃ vidyāt ||38||
sthiragurukaṭhinamadhuraśītasnigdhānnapānābhiṣyandisevināmavyāyāmādisevināmapratika rmaśīlānāṃ śleṣmā vāyuśca prakopamāpadyate, tāvubhau duṣṭapravṛddhāvatibalau pradūṣya dūṣyān visarpāya kalpete; tatra vāyuḥ śleṣmaṇā vibaddhamārgastameva śleṣmāṇamanekadhā bhindan krameṇa granthimālāṃ kṛcchrapākasādhyāṃ kaphāśaye sañjanayati, utsannaraktasya vā pradūṣya raktaṃ sirāsnāyumāṃsatvagāśritaṃ granthīnāṃ mālāṃ kurute tīvrarujānāṃ sthūlānāmaṇūnāṃ vā dīrghavṛttaraktānāṃ, tadupatāpājjvarātisārakāsahikkāśvāsaśoṣapramohavaivarṇyārocakāvipākaprasekaccha rdirmūrcchāṅgabhaṅganidrāratisadanādyāḥ prādurbhavantyupadravāḥ; sa etairupadrutaḥ sarvakarmaṇāṃ viṣayamatipatito vivarjanīyo bhavatīti granthivisarpaḥ ||39||
upadravastu khalu rogottarakālajo rogāśrayo roga eva sthūlo'ṇurvā, rogāt paścājjāyata ityupadravasañjñaḥ| tatra pradhāno vyādhiḥ, vyādherguṇabhūta [1] upadravaḥ, tasya prāyaḥ pradhānapraśame praśamo bhavati | sa tu pīḍākarataro bhavati paścādutpadyamāno vyādhiparikliṣṭaśarīratvāt; tasmādupadravaṃ tvaramāṇo'bhibādheta ||40||

sarvāyatanasamutthaṃ sarvaliṅgavyāpinaṃ sarvadhātvanusāriṇamāśukāriṇaṃ mahātyayikamiti sannipātavisarpamacikitsyaṃ vidyāt ||41||

tatra vātapittaśleṣmanimittā visarpāstrayaḥ sādhyā bhavanti; agnikardamākhyau punaranupasṛṣṭe marmaṇi anupagate vā sirāsnāyumāṃsaklede sādhāraṇakriyābhirubhāvevābhyasyamānau praśāntimāpadyeyātām, anādaropakrāntaḥ punastayoranyataro hanyāddehamāśvevāśīviṣavat; tathā granthivisarpamajātopadravamārabheta cikitsitum, upadravopadrutaṃ tvenaṃ pariharet; sannipātajaṃ tu sarvadhātvanusāritvādāśukāritvādviruddhopakramatvāccāsādhyaṃ vidyāt ||42||
tatra sādhyānāṃ sādhanamanuvyākhyāsyāmaḥ ||43||
laṅghanollekhane śaste tiktakānāṃ ca sevanam |
kaphasthānagate sāme rūkṣaśītaiḥ pralepayet ||44||
pittasthānagate'pyetat sāme kuryāccikitsitam |
śoṇitasyāvasekaṃ ca virekaṃ ca viśeṣataḥ ||45||
mārutāśayasambhūte'pyāditaḥ syādvirūkṣaṇam |
raktapittānvaye'pyādau snehanaṃ na hitaṃ matam ||46||
vātolbaṇe tiktaghṛtaṃ paittike ca praśasyate |
laghudoṣe, mahādoṣe paittike syādvirecanam ||47||
na ghṛtaṃ bahudoṣāya deyaṃ yanna [1] virecayet |
tena doṣo hyupaṣṭabdhastvaṅmāṃsarudhiraṃ pacet ||48||
tasmādvirekamevādau śastaṃ vidyādvisarpiṇaḥ |
rudhirasyāvasekaṃ ca taddhyasyāśrayasañjñitam ||49||
iti vīsarpanut proktaṃ samāsena cikitsitam |
etadeva punaḥ sarvaṃ vyāsataḥ sampravakṣyate ||50||
madanaṃ madhukaṃ nimbaṃ vatsakasya phalāni ca |
vamanaṃ sampradātavyaṃ visarpe kaphapittaje ||51||
paṭolapicumardābhyāṃ pippalyā madanena ca |
visarpe vamanaṃ śastaṃ tathā cendrayavaiḥ saha ||52||
yāṃśca yogān pravakṣyābhi kalpeṣu kaphapittinām |
visarpiṇāṃ prayojyāste doṣanirharaṇāḥ śivāḥ ||53||
mustanimbapaṭolānāṃ candanotpalayorapi |
sārivāmalakośīramustānāṃ vā vicakṣaṇaḥ ||54||
kaṣāyān pāyayedvaidyaḥ siddhān vīsarpanāśanān |
kirātatiktakaṃ lodhraṃ candanaṃ sadurālabham ||55||
nāgaraṃ padmakiñjalkamutpalaṃ sabibhītakam |
madhukaṃ nāgapuṣpaṃ ca dadyādvīsarpaśāntaye ||56||
prapauṇḍarīkaṃ madhukaṃ padmakiñjalkamutpalam |
nāgapuṣpaṃ ca lodhraṃ ca tenaiva vidhinā pibet ||57||
drākṣāṃ parpaṭakaṃ śuṇṭhīṃ guḍūcīṃ dhanvayāsakam |
niśāparyuṣitaṃ dadyāttṛṣṇāvīsarpaśāntaye ||58||
paṭolaṃ picumardaṃ ca dārvīṃ kaṭukarohiṇīm |
yaṣṭyāhvāṃ trāyamāṇāṃ ca dadyādvīsarpaśāntaye ||59||
paṭolādikaṣāyaṃ vā pibettriphalayā saha |
masūravidalairyuktaṃ ghṛtamiśraṃ pradāpayet ||60||
paṭolapatramudgānāṃ rasamāmalakasya ca |
pāyayeta ghṛtonmiśraṃ naraṃ vīsarpapīḍitam ||61||
yacca sarpirmahātiktaṃ pittakuṣṭhanibarhaṇam |
nirdiṣṭaṃ tadapi prājño dadyādvīsarpaśāntaye ||62||
trāyamāṇāghṛtaṃ siddhaṃ gaulmike yadudāhṛtam |
visarpāṇāṃ praśāntyarthaṃ dadyāttadapi buddhimān ||63||
trivṛccūrṇaṃ samāloḍya sarpiṣā payasā'pi vā |
gharmāmbunā vā saṃyojya mṛdvīkānāṃ rasena vā ||64||
virekārthaṃ prayoktavyaṃ siddhaṃ vīsarpanāśanam |
trāyamāṇāśṛtaṃ vā'pi payo dadyādvirecanam ||65||
triphalārasasaṃyuktaṃ sarpistrivṛtayā saha |
prayoktavyaṃ virekārthaṃ visarpajvaranāśanam ||66||
rasamāmalakānāṃ vā ghṛtamiśraṃ pradāpayet |
sa eva gurukoṣṭhāya trivṛccūrṇayuto hitaḥ ||67||
doṣe koṣṭhagate bhūya etat kuryāccikitsitam |68|
śākhāduṣṭe tu rudhire raktamevādito haret ||68||
bhiṣagvātānvitaṃ raktaṃ viṣāṇena vinirharet |
pittānvitaṃ jalaukobhiḥ, kaphānvitamalābubhiḥ ||69||
yathāsannaṃ vikārasya vyadhayedāśu vā sirām |
tvaṅmāṃsasnāyusaṅkledo raktakledāddhi jāyate ||70||
antaḥśarīre [1] saṃśuddhe doṣe tvaṅmāṃsasaṃśrite |
ādito vā'lpadoṣāṇāṃ kriyā bāhyā pravakṣyate ||71||
udumbaratvaṅmadhukaṃ padmakiñjalkamutpalam |
nāgapuṣpaṃ priyaṅguśca pradehaḥ saghṛto hitaḥ ||72||
nyagrodhapādāstaruṇāḥ kadalīgarbhasaṃyutāḥ |
bisagranthiśca lepaḥ syācchatadhautaghṛtāplutaḥ ||73||
kālīyaṃ madhukaṃ hema vanyaṃ candanapadmakau |
elā mṛṇālaṃ phalinī pralepaḥ syāddhṛtāplutaḥ ||74||
śādvalaṃ ca mṛṇālaṃ ca śaṅkhaṃ candanamutpalam |
vetasasya ca mūlāni pradehaḥ syāt sataṇḍulaḥ ||75||
sārivā padmakiñjalkamuśīraṃ nīlamutpalam |
mañjiṣṭhā candanaṃ lodhramabhayā ca pralepanam ||76||
naladaṃ ca hareṇuśca lodhraṃ madhukapadmakau [2] |
dūrvā sarjarasaścaiva saghṛtaṃ syāt pralepanam ||77||
yāvakāḥ saktavaścaiva sarpiṣā saha yojitāḥ |
pradeho madhukaṃ vīrā saghṛtā yavasaktavaḥ ||78||
balāmutpalaśālūkaṃ vīrāmagurucandanam |
kuryādālepanaṃ vaidyo mṛṇālaṃ ca bisānvitam ||79||
yavacūrṇaṃ samadhukaṃ saghṛtaṃ ca pralepanam |
hareṇavo masurāśca samudgāḥ śvetaśālayaḥ ||80||
pṛthak pṛthak pradehāḥ syuḥ sarve vā sarpiṣā saha |
padminīkardamaḥ śīto mauktikaṃ piṣṭameva vā ||81||
śaṅkhaḥ pravālaḥ śuktirvā gairikaṃ vā ghṛtāplutam |
(pṛthagete pradehāśca hitā jñeyā visarpiṇām [3] ) |
prapauṇḍarīkaṃ madhukaṃ balā śālūkamutpalam ||82||
nyagrodhapatradugdhīke saghṛtaṃ syāt pralepanam |
bisāni ca mṛṇālaṃ ca saghṛtāśca kaśerukāḥ ||83||
śatāvarīvidāryośca kandau dhautaghṛtāplutau |
śaivālaṃ nalamūlāni gojihvā vṛṣakarṇikā ||84||
indrāṇiśākaṃ saghṛtaṃ śirīṣatvagbalāghṛtam [4] |
nyagrodhodumbaraplakṣavetasāśvatthapallavaiḥ ||85||
tvakkalkairbahusarpirbhiḥ śītairālepanaṃ hitam |
pradehāḥ sarva evaite vātapittolbaṇe [5] śubhāḥ ||86||
sakaphe [6] tu pravakṣyāmi pradehānaparān hitān |
triphalāṃ padmakośīraṃ samaṅgāṃ karavīrakam ||87||
nalamūlānyanantāṃ ca pradehamupakalpayet |
khadiraṃ saptaparṇaṃ ca mustamāragvadhaṃ dhavam ||88||
kuraṇṭakaṃ devadāru dadyādālepanaṃ bhiṣak |
āragvadhasya patrāṇi tvacaṃ śleṣmātakasya ca ||89||
indrāṇiśākaṃ kākāhvāṃ śirīṣakusumāni ca |
śaivālaṃ nalamūlāni vīrāṃ gandhapriyaṅgukām ||90||
triphalāṃ madhukaṃ vīrāṃ śirīṣakusumāni ca |
prapauṇḍarīkaṃ hrīberaṃ dārvītvaṅmadhukaṃ balām ||91||
pṛthagālepanaṃ kuryāddvandvaśaḥ sarvaśo'pi vā |
pradehāḥ sarva evaite deyāḥ svalpaghṛtāplutāḥ ||92||
vātapittolbaṇe ye tu pradehāste ghṛtādhikāḥ |
ghṛtena śatadhautena pradihyāt kevalena vā ||93||
ghṛtamaṇḍena śītena payasā madhukāmbunā |
pañcavalkakaṣāyeṇa secayecchītalena vā ||94||
vātāsṛkpittabahulaṃ visarpaṃ bahuśo bhiṣak |
secanāste pradehā ye ta eva ghṛtasādhanāḥ ||95||
te cūrṇayogā vīsarpavraṇānāmavacūrṇanāḥ |
dūrvāsvarasasiddhaṃ ca ghṛtaṃ syādvraṇaropaṇam ||96||
dārvītvaṅūmadhukaṃ lodhraṃ keśaraṃ cāvacūrṇanam |
paṭolaḥ picumardaśca triphalā madhukotpale ||97||
etat prakṣālanaṃ sarpirvraṇacūrṇaṃ pralepanam |
pradehāḥ sarva evaite kartavyāḥ samprasādanāḥ [1] ||98||
kṣaṇe kṣaṇe prayoktavyāḥ pūrvamuddhṛtya lepanam |
adhāvanoddhṛte pūrve pradehā bahuśo'ghanāḥ ||99||
deyāḥ pradehāḥ kaphaje paryādhānoddhṛte ghanāḥ |
tribhāgāṅguṣṭhamātraḥ syāt pralepaḥ kalkapeṣitaḥ ||100||
nātisnigdho na rūkṣaśca na piṇḍo na dravaḥ samaḥ |
na ca paryuṣitaṃ lepaṃ kadācidavacārayet ||101||
na ca tenaiva lepena punarjātu pralepayet |
kledavīsarpaśūlāni soṣṇābhāvāt pravartayet ||102||
lepo hyupari paṭṭasya kṛtaḥ svedayati vraṇam |
svedajāḥ piḍakāstasya kaṇḍūścaivopajāyate ||103||
uparyupari lepasya lepo yadyavacāryate |
tāneva doṣāñjanayet paṭṭasyopari yān kṛtaḥ ||104||
atisnigdho'tidravaśca lepo yadyavacāryate |
tvaci na śliṣyate samyaṅna doṣaṃ śamayatyapi ||105||
tanvāliptaṃ na kurvīta saṃśuṣko hyāpuṭāyate |
na cauṣadhiraso vyādhiṃ prāpnotyapi ca śuṣyati ||106||
tanvāliptena ye doṣāstāneva janayedbhṛśam |
saṃśuṣkaḥ pīḍayedvyādhiṃ niḥsneho hyavacāritaḥ ||107||
annapānāni vakṣyāmi visarpāṇāṃ nivṛttaye |
laṅghitebhyo hito mantho rūkṣaḥ sakṣaudraśarkaraḥ ||108||
madhuraḥ kiñcidamlo vā dāḍimāmalakānvitaḥ |
saparūṣakamṛdvīkaḥ sakharjūraḥ śṛtāmbunā ||109||
tarpaṇairyavaśālīnāṃ sasnehā cāvalehikā |
jīrṇe purāṇaśālīnāṃ yūṣairbhuñjīta bhojanam ||110||
mudgānmasūrāṃścaṇakān yūṣārthamupakalpayet |
anamlān dāḍimāmlān vā paṭolāmalakaiḥ saha ||111||
jāṅgalānāṃ ca māṃsānāṃ rasāṃstasyopakalpayet |
rūkṣān parūṣakadrākṣādāḍimāmalakānvitān ||112||
raktāḥ śvetā mahāhvāśca śālayaḥ ṣaṣṭikaiḥ saha |
bhojanārthe praśasyante purāṇāḥ suparisrutāḥ ||113||
yavagodhūmaśālīnāṃ sātmyānyeva pradāpayet |
yeṣāṃ nātyucitaḥ śālirnarā ye ca kaphādhikāḥ ||114||
vidāhīnyannapānāni viruddhaṃ svapanaṃ divā |
krodhavyāyāmasūryāgnipravātāṃśca vivarjayet ||115||
The patient should avoid the vidahi (that causes burning) and viruddha (mutually contradictory or incompatible) diet, day sleep, anger, exercise, exposure to sun heat, fire and fast winds.[115]
kuryāccikitsitādasmācchītaprāyāṇi paittike |
rūkṣaprāyāṇi kaphaje snaihikānyanilātmake ||116||
vātapittapraśamanamagnivīsarpaṇe hitam |
kaphapittapraśamanaṃ prāyaḥ kardamasañjñite ||117||

raktapittottaraṃ dṛṣṭvā granthivīsarpamāditaḥ |
rūkṣaṇairlaṅghanaiḥ sekaiḥ pradehaiḥ pāñcavalkalaiḥ ||118||
sirāmokṣairjalaukobhirvamanaiḥ savirecanaiḥ |
ghṛtaiḥ kaṣāyatiktaiśca kālajñaḥ samupācaret ||119||
ūrdhvaṃ cādhaśca śuddhāya rakte cāpyavasecite |
vātaśleṣmaharaṃ karma granthivīsarpiṇe hitam ||120||
utkārikābhiruṣṇābhirupanāhaḥpraśasyate|
snigdhābhirveśavārairvā granthivīsarpaśūlinām ||121||
daśamūlopasiddhena tailenoṣṇena secayet |
kuṣṭhatailena coṣṇena pākyakṣārayutena ca ||122||
gomūtraiḥ patraniryūhairuṣṇairvā pariṣecayet |
sukhoṣṇayā pradihyādvā piṣṭayā cāśvagandhayā ||123||
śuṣkamūlakakalkena naktamālatvacā'pi vā |
bibhītakatvacāṃ vā'pi kalkenoṣṇena lepayet ||124||
balāṃ nāgabalāṃ pathyāṃ bhūrjagranthiṃ bibhītakam |
vaṃśapatrāṇyagnimanthaṃ kuryādgranthipralepanam ||125||
dantī citrakamūlatvak sudhārkapayasī guḍaḥ |
bhallātakāsthi kāsīsaṃ lepo bhindyācchilāmapi ||126||
bahirmārgāsthitaṃ granthiṃ kiṃ punaḥ kaphasambhavam |
dīrghakālasthitaṃ granthiṃ bhindyādvā bheṣajairimaiḥ ||127||
mūlakānāṃ kulatthānāṃ yūṣaiḥ sakṣāradāḍimaiḥ |
godhūmānnairyavānnairvā sasīdhumadhuśarkaraiḥ ||128||
sakṣaudrervāruṇīmaṇḍairmātuluṅgarasānvitaiḥ |
triphalāyāḥ prayogaiśca pippalīkṣaudrasaṃyutaiḥ ||129||
mustabhallātaśaktūnāṃ prayogairmākṣikasya ca |
devadāruguḍūcyośca prayogairgirijasya ca ||130||
dhūmairvirekaiḥ śirasaḥ pūrvoktairgulmabhedanaiḥ |
ayolavaṇapāṣāṇahematāmraprapīḍanaiḥ ||131||
ābhiḥ kriyābhiḥ siddhābhirvividhābhirbalī sthiraḥ |
granthiḥ pāṣāṇakaṭhino yadā naivopaśāmyati ||132||
athāsya dāhaḥ kṣāreṇa śarairhemnā'tha vā hitaḥ |
pākibhiḥ pācayitvā vā pāṭayitvā samuddharet ||133||
mokṣayedbahuśaścāsya raktamutkleśamāgatam |
punaścāpahṛte rakte vātaśleṣmajidauṣadham ||134||
dhūmo virekaḥ śirasaḥ svedanaṃ parimardanam |
apraśāmyati doṣe ca pācanaṃ vā praśasyate ||135||
praklinnaṃ dāhapākābhyāṃ bhiṣak śodhanaropaṇaiḥ |
bāhyaiścābhyantaraiścaiva vraṇavat samupācaret ||136||
kampillakaṃ viḍaṅgāni dārvīṃ kārañjakaṃ phalam |
piṣṭvā tailaṃ vipaktavyaṃ granthivraṇacikitsitam ||137||
dvivraṇīyopadiṣṭena karmaṇā cāpyupācaret |
deśakālavibhāgajño vraṇān vīsarpajān budhaḥ ||138||
iti granthivisarpacikitsā |
ya eva vidhiruddiṣṭo granthīnāṃ vinivṛttaye |
sa eva galagaṇḍānāṃ kaphajānāṃ nivṛttaye ||139||
galagaṇḍāstu vātotthā ye kaphānugatā nṛṇām |
ghṛtakṣīrakaṣāyāṇāmabhyāsānna bhavanti te ||140||

yānīhoktāni karmāṇi visarpāṇāṃ nivṛttaye |
ekatastāni sarvāṇi raktamokṣaṇamekataḥ ||141||
visarpo na hyasaṃsṛṣṭo raktapittena jāyate |
tasmāt sādhāraṇaṃ sarvamuktametaccikitsitam ||142||
viśeṣo doṣavaiṣamyānna ca noktaḥ samāsataḥ |
samāsavyāsanirdiṣṭāṃ kriyāṃ vidvānupācaret ||143||
tatra ślokāḥ-
niruktaṃ nāmabhedāśca doṣā dūṣyāṇi hetavaḥ |
āśrayo mārgataścaiva visarpagurulāghavam ||144||
liṅgānyupadravā ye ca yallakṣaṇa upadravaḥ |
sādhyatvaṃ, na ca, sādhyānāṃ sādhanaṃ ca yathākramam ||145||
iti piprakṣave siddhimagniveśāya dhīmate |
punarvasuruvācedaṃ visarpāṇāṃ cikitsitam ||146||

ityagniveśakṛte tantre carakapratisaṃskṛte cikitsāsthāne
visarpacikitsitaṃ nāmaikaviṃśo'dhyāyaḥ ||21||

Chapter – 22
athātastṛṣṇācikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||

jñānapraśamatapobhiḥ khyāto'trisuto jagaddhite'bhirataḥ |
tṛṣṇānāṃ praśamārthaṃ cikitsitaṃ prāha pañcānām ||3||

kṣobhādbhayācchramādapi śokātkrodhādvilaṅghanānmadyāt |
kṣārāmlalavaṇakaṭukoṣṇarūkṣaśuṣkānnasevābhiḥ ||4||
dhātukṣayagadakarṣaṇavamanādyatiyogasūryasantāpaiḥ |
pittānilau pravṛddhau saumyāndhātūṃśca śoṣayataḥ ||5||
rasavāhinīśca nālīrjihvāmūlagalatālukaklomnaḥ |
saṃśoṣya nṛṇāṃ dehe kurutastṛṣṇāṃ mahābalāvetau ||6||
pītaṃ pītaṃ hi jalaṃ śoṣayatastāvato na yāti śamam |
ghoravyādhikṛśānāṃ prabhavatyupasargabhūtā sā ||7||
prāgrūpaṃ mukhaśoṣaḥ, svalakṣaṇaṃ sarvadā'mbukāmitvam |
tṛṣṇānāṃ sarvāsāṃ liṅgānāṃ lāghavamapāyaḥ ||8||

mukhaśoṣasvarabhedabhramasantāpapralāpasaṃstambhān |
tālvoṣṭhakaṇṭhajihvākarkaśatāṃ cittanāśaṃ ca ||9||
jihvānirgamamaruciṃ bādhiryaṃ marmadūyanaṃ sādam |
tṛṣṇodbhūtā kurute, pañcavidhāṃ liṅgataḥ śṛṇu tām ||10||

abdhātuṃ dehasthaṃ kupitaḥ pavano yadā viśoṣayati |
tasmiñśuṣke śuṣyatyabalastṛṣyatyatha viśuṣyan ||11||
nidrānāśaḥ śiraso bhramastathā śuṣkavirasamukhatā ca sroto'varodha iti ca syālliṅgaṃ vātatṛṣṇāyāḥ ||12||

pittaṃ matamāgneyaṃ kupitaṃ cettāpayatyapāṃ dhātum |
santaptaḥ sa hi janayettṛṣṇāṃ dāholbaṇāṃ nṝṇām ||13||
tiktāsyatvaṃ śiraso dāhaḥ śītābhinandatā mūrcchā |
pītākṣimūtravarcastvamākṛtiḥ pittatṛṣṇāyāḥ ||14||
tṛṣṇā yā''maprabhavā sā'pyāgneyā''mapittajanitatvāt |
liṅgaṃ tasyāścārucirādhmānakaphaprasekau ca ||15||

deho rasajo'mbubhavo rasaśca tasya kṣayācca tṛṣyeddhi |
dīnasvaraḥ pratāmyan saṃśuṣkahṛdayagalatāluḥ ||16||

bhavati khalu yopasargāttṛṣṇā sā śoṣiṇī kaṣṭā |
jvaramehakṣayaśoṣaśvāsādyupasṛṣṭadehānām ||17||

sarvāstvatiprasaktā rogakṛśānāṃ vamiprasaktānām |
ghoropadravayuktāstṛṇā maraṇāya vijñeyāḥ ||18||

nāgniṃ vinā hi tarṣaḥ pavanādvā tau hi śoṣaṇe hetū |
abdhātorativṛddhāvapāṃ kṣaye tṛṣyate naro hi ||19||
gurvannapayaḥsnehaiḥ sammūrcchadbhirvidāhakāle ca |
yastṛṣyedvṛtamārge tatrāpyanilānalau hetū ||20||
tīkṣṇoṣṇarūkṣabhāvānmadyaṃ pittānilau prakopayati |
śoṣayato'pāṃ dhātuṃ tāveva hi madyaśīlānām ||21||
taptāsviva sikatāsu hi toyamāśu śuṣyati kṣiptam |
teṣāṃ santaptānāṃ himajalapānādbhavati śarma ||22||
śiśirasnātasyoṣmā ruddhaḥ koṣṭhaṃ prapadya tarṣayati |
tasmānnoṣṇaklānto bhajeta sahasā jalaṃ śītam ||23||

liṅgaṃ sarvāsvetāsvanilakṣayapittajaṃ bhavatyatha tu |
pṛthagāgamāccikitsitamataḥ pravakṣyāmi tṛṣṇānām ||24||

apāṃ kṣayāddhi tṛṣṇā saṃśoṣya naraṃ praṇāśayedāśu |
tasmādaindraṃ toyaṃ samadhu pibettadguṇaṃ vā'nyat ||25||
kiñcittuvarānurasaṃ tanu laghu śītalaṃ sugandhi surasaṃ ca |
anabhiṣyandi ca yattatkṣitigatamapyaindravajjñeyam ||26||
śṛtaśītaṃ sasitopalamathavā śarapūrvapañcamūlena |
lājāsaktusitāhvāmadhuyutamaindreṇa vā mantham ||27||
vāṭyaṃ vā''mayavānāṃ śītaṃ madhuśarkarāyutaṃ dadyāt |
peyāṃ vā śālīnāṃ dadyādvā koradūṣāṇām ||28||
payasā śṛtena bhojanamathavā madhuśarkarāyutaṃ yojyam |
pārāvatādikarasairghṛtabhṛṣṭairvā'pyalavaṇāmlaiḥ ||29||
tṛṇapañcamūlamuñjātakaiḥ priyālaiśca jāṅgalāḥ sukṛtāḥ |
śastā rasāḥ payo vā taiḥ siddhaṃ śarkarāmadhumat ||30||
śatadhautaghṛtenāktaḥ payaḥ pibecchītatoyamavagāhya |
mudgamasūracaṇakajā rasāstu bhṛṣṭā ghṛte deyāḥ ||31||
madhuraiḥ sajīvanīyaiḥ śītaiśca satiktakaiḥ śṛtaṃ kṣīram |
pānābhyañjanasekeṣviṣṭaṃ madhuśarkarāyuktam ||32||
tajjaṃ vā ghṛtamiṣṭaṃ pānābhyaṅgeṣu nasyamapi ca syāt |
nārīpayaḥ saśarkaramuṣṭryā api nasyamikṣurasaḥ ||33||
kṣīrekṣurasaguḍodakasitopalākṣaudrasīdhumārdvīkaiḥ |
vṛkṣāmlamātuluṅgairgaṇḍūṣāstāluśoṣaghnāḥ ||34||
jambvāmrātakabadarīvetasapañcavalkapañcāmlaiḥ |
hṛnmukhaśiraḥpradehāḥsaghṛtā mūrcchābhramatṛṣṇāghnāḥ syuḥ ||35||
dāḍimadadhitthalodhraiḥ savidārībījapūrakaiḥ śirasaḥ |
lepo gaurāmalakairghṛtāranālāyutaiśca hitaḥ ||36||
śaivalapaṅkāmburuhaiḥ sāmlaiḥ saghṛtaiśca śaktubhirlepaḥ |
mastvāranālārdravasanakamalamaṇihārasaṃsparśāḥ ||37||
śiśirāmbucandanārdrastanataṭapāṇitalagātrasaṃsparśāḥ |
kṣaumārdranivasanānāṃ varāṅganānāṃ priyāṇāṃ ca ||38||
himavaddarīvanasaritsaro'mbujapavanendupādaśiśirāṇām |
ramyaśiśirodakānāṃ smaraṇaṃ kathāśca tṛṣṇāghnāḥ ||39||
vātaghnamannapānaṃ mṛdu laghu śītaṃ ca vātatṛṣṇāyām |
kṣayakāsanucchṛtaṃ kṣīraghṛtamūrdhvavātatṛṣṇāghnam ||40||
syājjīvanīyasiddhaṃ kṣīraghṛtaṃ vātapittaje tarṣa |41|
paitte drākṣācandanakharjūrośīramadhuyutaṃ toyam ||41||
lohitaśālitaṇḍulakharjūraparūṣakotpaladrākṣāḥ |
madhu pakvaloṣṭameva ca jale sthitaṃ śītalaṃ peyam ||42||
lohitaśāliprasthaḥ salodhramadhukāñjanotpalaḥ kṣuṇṇaḥ |
pakvāmaloṣṭajalamadhusamāyuto mṛnmaye peyaḥ ||43||
vaṭamātuluṅgavetasapallavakuśakāśamūlayaṣṭyāhvaiḥ |
siddhe'mbhasyagninibhāṃ kṛṣṇamṛdaṃ kṛṣṇasikatāṃ vā ||44||
tatpāni navakapālānyathavā nirvāpya pāyayetāccham |
āpākaśarkaraṃ vā'mṛtavallyudakaṃ tṛṣāṃ hanti ||45||
kṣīravatāṃ madhurāṇāṃ śītānāṃ śarkarāmadhuvimiśrāḥ |
śītakaṣāyā mṛdbhṛṣṭasaṃyutāḥ pittatṛṣṇāghnāḥ ||46||
vyoṣavacābhallātakatiktakaṣāyāstathā''matṛṣṇāghnāḥ |
yaccoktaṃ kaphajāyāṃ vamyāṃ taccaiva kāryaṃ syāt ||47||
stambhārucyavipākālasyacchardiṣu kaphānugāṃ tṛṣṇām |
jñātvā dadhimadhutarpaṇalavaṇoṣṇajalairvamanamiṣṭam ||48||
dāḍimamamlaphalaṃ vā'pyanyat sakaṣāyamatha leham |
peyamathavā pradadyādrajanīśarkarāyuktam ||49||
kṣayakāsena tu tulyā kṣayatṛṣṇā sā garīyasī nṝṇām |
kṣīṇakṣataśoṣahitaistasmāttāṃ bheṣajaiḥ śamayet ||50||
pānatṛṣārtaḥ pānaṃ tvardhodakamamlalavaṇagandhāḍhyam |
śiśirasnātaḥ pānaṃ madyāmbu guḍāmbu vā tṛṣitaḥ ||51||
bhaktoparodhatṛṣitaḥ snehatṛṣārto'thavā tanuyavāgūm |
prapibedguruṇā tṛṣito bhuktena taduddharedbhuktam ||52||
madyāmbu vā'mbu koṣṇaṃ balavāṃstṛṣitaḥ samullikhet pītvā |
māgadhikāviśadamukhaḥ saśarkaraṃ vā pibenmantham ||53||
balavāṃstu tāluśoṣe pibeddhṛtaṃ tṛṣyamadyācca |
sarpirbhṛṣṭaṃ kṣīraṃ māṃsarasāṃścābalaḥ snigdhān ||54||
atirūkṣadurbalānāṃ tarṣaṃ śamayennṛṇāmihāśu payaḥ |
chāgo vā ghṛtabhṛṣṭaḥ śīto madhuro raso hṛdyaḥ ||55||
snigdhe'nne bhukte yā tṛṣṇā syāttāṃ guḍāmbunā śamayet |
tarṣaṃ mūrcchābhihatasya raktapittāpahairhanyāt ||56||

tṛṭdāhamūrcchābhramaklamamadātyayāsraviṣapitte |
śastaṃ svabhāvaśītaṃ, śṛtaśītaṃ sannipāte'mbhaḥ ||57||
hikkāśvāsanavajvarapīnasaghṛtapītapārśvagalaroge |
kaphavātakṛte styāne sadyaḥśuddhe ca hitamuṣṇam ||58||
pāṇḍūdarapīnasamehagulmamandānalātisāreṣu |
plīhni ca toyaṃ na hitaṃ kāmamasahye pibedalpam ||59||
pūrvāmayāturaḥ san dīnastṛṣṇārdito jalaṃ kāṅkṣan |
na labheta sa cenmaraṇamāśvevāpnuyāddīrgharogaṃ vā ||60||
tasmāddhānyāmbu pibettṛṣyan rogī saśarkarākṣaudram |
yadvā tasyānyatsyāt sātmyaṃ rogasya tacceṣṭam ||61||
tasyāṃ vinivṛttāyāṃ tajjanya upadravaḥ sukhaṃ jetum |
tasmāttṛṣṇāṃ pūrvaṃ jayedbahubhyo'pi rogebhyaḥ ||62||

tatra ślokaḥ-
hetū yathā'gnipavanau kurutaḥ sopadravāṃ ca pañcānām |
tṛṣṇānāṃ pṛthagākṛtirasādhyatā sādhanaṃ coktam ||63||
ityagniveśakṛte tantre carakapratisaṃskṛte'prāpte dṛḍhabalasampūrite cikitsāsthāne tṛṣṇārogacikitsitaṃ nāma dvāviṃśo'dhyāyaḥ ||22||

Chapter 23 
athāto viṣacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||
prāgutpattiṃ guṇān yoniṃ vegā~lliṅgānyupakramān |
viṣasya bruvataḥ samyagagniveśa nibodha me ||3||
amṛtārthaṃ samudre tu mathyamāne surāsuraiḥ |
jajñe prāgamṛtotpatteḥ puruṣo ghoradarśanaḥ ||4||
dīptatejāścaturdaṃṣṭro harikeśo'nalekṣaṇaḥ |
jagadviṣaṇṇaṃ taṃ dṛṣṭvā tenāsau viṣasañjñitaḥ ||5||

jaṅgamasthāvarāyāṃ tadyonau brahmā nyayojayat |
tadambusambhavaṃ tasmāddvividhaṃ pāvakopamam ||6||
aṣṭavegaṃ daśaguṇaṃ caturviṃśatyupakramam |7|

tadvarṣāsvambuyonitvāt saṅkledaṃ guḍavadgatam ||7||
sarpatyambudharāpāye tadagastyo hinasti ca |
prayāti mandavīryatvaṃ viṣaṃ tasmāddhanātyaye ||8|

sarpāḥ kīṭondurā lūtā vṛścikā gṛhagodhikāḥ |
jalaukāmatsyamaṇḍūkāḥ kaṇabhāḥ sakṛkaṇṭakāḥ ||9||
śvasiṃhavyāghragomāyutarakṣunakulādayaḥ |
daṃṣṭriṇo ye viṣaṃ teṣāṃ daṃṣṭrotthaṃ jaṅgamaṃ matam ||10||

mustakaṃ pauṣkaraṃ krauñcaṃ vatsanābhaṃ balāhakam |
karkaṭaṃ kālakūṭaṃ ca karavīrakasañjñakam ||11||
pālakendrāyudhaṃ tailaṃ meghakaṃ kuśapuṣpakam |
rohiṣaṃ puṇḍarīkaṃ ca lāṅgalakyañjanābhakam ||12||
saṅkocaṃ markaṭaṃ śṛṅgīviṣaṃ hālāhalaṃ tathā |
evamādīni cānyāni mūlajāni sthirāṇi ca ||13||

garasaṃyogajaṃ cānyadgarasañjñaṃ gadapradam |
kālāntaravipākitvānna tadāśu haratyasūn ||14||

nidrāṃ tandrāṃ klamaṃ dāhaṃ sapākaṃ lomaharṣaṇam |
śophaṃ caivātisāraṃ ca janayejjaṅgamaṃ viṣam ||15||
sthāvaraṃ tu jvaraṃ hikkāṃ dantaharṣaṃ galagraham |
phenavamyaruciśvāsamūrcchāśca janayedviṣam ||16||
jaṅgamaṃ syādadhobhāgamūrdhvabhāgaṃ tu mūlajam |
tasmāddaṃṣṭrāviṣaṃ maulaṃ hanti maulaṃ ca daṃṣṭrajam ||17||
tṛṇmohadantaharṣaprasekavamathaklamā bhavantyādye |
vege rasapradoṣādasṛkpradoṣāddvitīye tu ||18||
vaivarṇyabhramavepathumūrcchājṛmbhāṅgacimicimātamakāḥ |
duṣṭapiśitāttṛtīye maṇḍalakaṇḍūśvayathukoṭhāḥ ||19||
vātādijāścaturthe dāhacchardyaṅgaśūlamūrcchādyāḥ |
nīlādīnāṃ tamasaśca darśanaṃ pañcame vege ||20||
ṣaṣṭhe hikkā, bhaṅgaḥ skandhasya tu saptame'ṣṭame maraṇam | nṝṇāṃ,

catuṣpadāṃ syāccaturvidhaḥ, pakṣiṇāṃ trividhaḥ ||21||
sīdatyādye bhramati ca, catuṣpado vepate, tataḥ śūnyaḥ |
mandāhāro mriyate śvāsena hi caturthavege tu ||22||
dhyāyati vihagaḥ prathame vege, prabhrāmyati dvitīye tu |
srastāṅgaśca tṛtīye viṣavege yāti pañcatvam ||23||
laghu rūkṣamāśu viśadaṃ vyavāyi tīkṣṇaṃ vikāsi sūkṣmaṃ ca |
uṣṇamanirdeśyarasaṃ daśaguṇamuktaṃ viṣaṃ tajjñaiḥ ||24||
raukṣyādvātamaśaityātpittaṃ saukṣmyādasṛk prakopayati |
kaphamavyaktarasatvādannarasāṃścānuvartate śīghram ||25||
śīghraṃ vyavāyibhāvādāśu vyāpnoti kevalaṃ deham |
tīkṣṇatvānmarmaghnaṃ prāṇaghnaṃ tadvikāsitvāt ||26||
durupakramaṃ laghutvādvaiśadyāt syādasaktagatidoṣam |
doṣasthānaprakṛtīḥ prāpyānyatamaṃ hyudīrayati ||27||
syādvātikasya vātasthāne kaphapittaliṅgamīṣattu |
tṛṇmohāratimūrcchāgalagrahacchardiphenādi ||28||
pittāśayasthitaṃ paittikasya kaphavātayorviṣaṃ tadvat |
tṛṭkāsajvaravamathuklamadāhatamotisārādi ||29||
kaphadeśagaṃ kaphasya ca darśayedvātapittayośceṣat |
liṅgaṃ śvāsagalagrahakaṇḍūlālāvamathvādi ||30||
dūṣīviṣaṃ tu śoṇitaduṣṭyāruḥkiṭimakoṭhaliṅgaṃ ca |

kṣarati viṣatejasā'sṛk tat khāni nirudhya mārayati jantum |
pītaṃ mṛtasya hṛdi tiṣṭhati daṣṭaviddhayordaṃśadeśe syāt ||32||
nīlauṣṭhadantaśaithilyakeśapatanāṅgabhaṅgavikṣepāḥ |
śiśirairna lomaharṣo nābhihate daṇḍarājī syāt ||33||
kṣatajaṃ kṣatācca nāyātyetāni bhavanti maraṇaliṅgāni |
ebhyo'nyathā cikitsyāsteṣāṃ copakramāñchṛṇu me ||34||
mantrāriṣṭotkartananiṣpīḍanacūṣaṇāgnipariṣekāḥ |
avagāharaktamokṣaṇavamanavirekopadhānāni ||35||
hṛdayāvaraṇāñjananasyadhūmalehauṣadhapraśamanāni |
pratisāraṇaṃ prativiṣaṃ sañjñāsaṃsthānapanaṃ lepaḥ ||36||
mṛtasañjīvanameva ca viṃśatirete caturbhiradhikāḥ |
syurupakramā yathā ye yatra yojyāḥ śṛṇu tathā tān ||37||
daṃśāttu viṣaṃ daṣṭasyāvisṛtaṃ veṇikāṃ bhiṣagbaddhvā |
niṣpīḍayedbhṛśaṃ daṃśamuddharenmarmavarjaṃ vā ||38||
taṃ daṃśaṃ vā cūṣenmukhena yavacūrṇapāṃśupūrṇena |39|
pracchanaśṛṅgajalaukāvyadhanaiḥ srāvyaṃ tato raktam ||39||
rakte viṣapraduṣṭe duṣyet prakṛtistatastyajet prāṇān |
tasmāt pragharṣaṇairasṛgavartamānaṃ pravartyaṃ syāt ||40||
trikaṭugṛhadhūmarajanīpañcalavaṇarocanāḥ savārtākāḥ |
gharṣaṇamatipravṛtte vaṭādibhiḥ śītalairlepaḥ ||41||
raktaṃ hi viṣādhānaṃ vāyurivāgneḥ pradehasekaistat |
śītaiḥ skandati tasmin skanne vyapayāti viṣavegaḥ ||42||
viṣavegānmadamūrcchāviṣādahṛdayadravāḥ pravartante |
śītairnivartayettān vījyaścālomaharṣāt syāt ||43||
taruriva mūlacchedāddaṃśacchedānna vṛddhimeti viṣam |
ācūṣaṇamānayanaṃ jalasya seturyathā tathā'riṣṭāḥ ||44||
tvaṅmāṃsagataṃ dāho dahati viṣaṃ srāvaṇaṃ harati raktāt |
pītaṃ vamanaiḥ sadyo haredvirekairdvitīye tu ||45||
ādau hṛdayaṃ rakṣyaṃ tasyāvaraṇaṃ pibedyathālābham |
madhusarpirmajjapayogairikamatha gomayarasaṃ vā ||46||
ikṣuṃ supakvamathavā kākaṃ niṣpīḍya tadrasaṃ varaṇam |
chāgādīnāṃ vā'sṛgbhasma mṛdaṃ vā pibedāśu ||47||
kṣārāgadastṛtīye śophaharairlekhanaṃ samadhvambu |
gomayarasaścaturthe vege sakapitthamadhusarpiḥ ||48||
kākāṇḍaśirīṣābhyāṃ svarasenāścyotanāñjane nasyam |
syātpañcame'tha ṣaṣṭhe sañjñāyāḥ sthāpanaṃ kāryam ||49||
gopittayutā rajanī mañjiṣṭhāmaricapippalīpānam |
viṣapānaṃ daṣṭānāṃ viṣapīte daṃśanaṃ cānte ||50||
śikhipittārdhayutaṃ syāt palāśabījamagado mṛteṣu varaḥ |
vārtākuphāṇitāgāradhūmagopittanimbaṃ vā ||51||
gopittayutairguṭikāḥ surasāgranthidvirajanīmadhukakuṣṭhaiḥ |
śastā'mṛtena tulyā śirīṣapuṣpakākāṇḍakarasairvā ||52||
kākāṇḍasurasagavākṣīpunarnavāvāyasīśirīṣaphalaiḥ |
udbandhaviṣajalamṛte lepaupadhinasyapānāni ||53||

spṛkkāplavasthauṇeyakāṅkṣīśaileyarocanātagaram |
dhyāmakakuṅkumamāṃsīsurasāgrailālakuṣṭhaghnam ||54||
bṛhatī śirīṣapuṣpaṃ śrīveṣṭakapadmacāraṭiviśālāḥ |
suradārupadmakeśarasāvarakamanaḥśilākauntyaḥ ||55||
jātyarkapuṣparasarajanīdvayahiṅgupippalīlākṣāḥ |
jalamudgaparṇicandanamadhukamadanasindhuvārāśca ||56||
śampākalodhramayūrakagandhaphalānākulīviḍaṅgāśca |
puṣye saṃhṛtya samaṃ piṣṭvā guṭikā vidheyāḥ syuḥ ||57||
sarvaviṣaghno jayakṛdviṣamṛtasañjīvano jvaranihantā |
ghreyavilepanadhāraṇadhūmagrahaṇairgṛhasthaśca ||58||
bhūtaviṣajantvalakṣmīkārmaṇamantrāgnyaśanyarīn hanyāt |
duḥsvapnastrīdoṣānakālamaraṇāmbucaurabhayam ||59||
dhanadhānyakāryasiddhiḥ śrīpuṣṭyāyurvivardhano dhanyaḥ |
mṛtasañjīvana eṣa prāgamṛtādbrahmaṇā vihitaḥ ||60||
iti mṛtasañjīvano'gadaḥ |
 
mantrairdhamanībandho'vamārjanaṃ kāryamātmarakṣā ca |
doṣasya viṣaṃ yasya sthāne syāttaṃ jayetpūrvam ||61||
vātasthāne svedo dadhnā natakuṣṭhakalkapānaṃ ca |
ghṛtamadhupayo'mbupānāvagāhasekāśca pittasthe ||62||
kṣārāgadaḥ kaphasthānagate svedastathā sirāvyadhanam |
dūṣīviṣe'tha raktasthite sirākarma pañcavidham ||63||
bheṣajamevaṃ kalpyaṃ bhiṣagvidā''lakṣya sarvadā sarvam |
sthānaṃ jayeddhi pūrvaṃ sthānasthasyāviruddhaṃ ca ||64||
viṣadūṣitakaphamārgaḥ srotaḥsaṃrodharuddhavāyustu |
mṛta iva śvasenmartyaḥ syādasādhyaliṅgairvihīnaśca ||65||
carmakaṣāyāḥ kalkaṃ bilvasamaṃ mūrdhni kākapadamasya |
kṛtvā dadyātkaṭabhīkaṭukaṭphalapradhamanaṃ ca ||66||
chāgaṃ gavyaṃ māhiṣaṃ vā māṃsaṃ kaukkuṭameva vā |
dadyāt kākapade tasmiṃstataḥ saṅkramate viṣam ||67||
nāsākṣikarṇajihvākaṇṭhanirodheṣu karma nastaḥ syāt |
vārtākubījapūrajyotiṣmatyādibhiḥ piṣṭaiḥ ||68||
añjanamakṣyuparodhe kartavyaṃ bastamūtrapiṣṭaistu |
dāruvyoṣaharidrākaravīrakarañjanimbasurasaistu ||69||
śvetā vacā'śvagandhā hiṅgvamṛtā kuṣṭhasaindhave laśunam |
sarṣapakapitthamadhyaṃ ṭuṇṭukakarañjabījāni ||70||
vyoṣaṃ śirīṣapuṣpaṃ dvirajanyau vaṃśalocanaṃ ca samam |
piṣṭvā'jasya mūtreṇa gośvapittena saptāham ||71||
vyatyāsabhāvito'yaṃ nihanti śirasi sthitaṃ viṣaṃ kṣipram |
sarvajvarabhūtagrahavisūcikājīrṇamūrcchārtīḥ ||72||
unmādāpasmārau kācapaṭalanīlikāśirodoṣān |
śuṣkākṣipākapillārbudārmakaṇḍūtamodoṣān ||73||
kṣayadaurbalyamadātyayapāṇḍugadāṃścāñjanāttathā mohān |
lepādviṣadigdhakṣatalīḍhadaṣṭapītaviṣaghātī ||74||
arśaḥsvānaddheṣu ca gudalepo yonilepanaṃ strīṇām |
mūḍhe garbhe duṣṭe lalāṭalepaḥ pratiśyāye ||75||
vṛddhau kiṭime kuṣṭhe śvitravicarcikādiṣu lepaḥ |
gaja iva tarūn viṣagadānnihantyagadagandhahastyeṣaḥ ||76||
iti gandhahastīnāmā'gadaḥ |
patrāgurumustailā niryāsāḥ pañca candanaṃ spṛkkā |
tvaṅnaladotpalabālakahareṇukośīravanyanakhāḥ ||77||
suradārukanakakuṅkumadhyāmakakuṣṭhapriyaṅgavastagaram |
pañcāṅgāni śirīṣādvyoṣālamanaḥśilājājyaḥ ||78||
śvetakaṭabhīkarañjau rakṣoghnī sindhuvārikā rajanī |
surasāñjanagairikamañjiṣṭhānimbaniryāsāḥ ||79||
vaṃśatvagaśvagandhāhiṅgudadhitthāmlavetasaṃ lākṣā |
madhumadhukasomarājīvacāruhārocanātagaram ||80||
agado'yaṃ vaiśravaṇāyākhyātastryambakeṇa ṣaṣṭyaṅgaḥ |
apratihataprabhāvaḥ khyāto mahāgandhahastīti ||81||
pittena gavāṃ peṣyo guṭikāḥ kāryāstu puṣyayogena |
pānāñjanapralepaiḥ prasādhayet sarvakarmāṇi ||82||
pillaṃ kaṇḍūṃ timiraṃ rātryāndhyaṃ kācamarbudaṃ paṭalam |
hanti satataprayogāddhitamitapathyāśināṃ puṃsām ||83||
viṣamajvarānajīrṇāndadruṃ kaṇḍūṃ visūcikāṃ pāmām |
viṣamūṣikalūtānāṃ sarveṣāṃ pannagānāṃ ca |
āśu viṣaṃ nāśayati samūlajamatha kandajaṃ sarvam ||84||
etena liptagātraḥ sarpān gṛhṇāti bhakṣayecca viṣam |
kālaparīto'pi naro jīvati nityaṃ nirātaṅkaḥ ||85||
ānaddhe gudalepo yonau lepaśca mūḍhagarbhāṇām |
mūrcchārtiṣu ca lalāṭe pralepanamāhuḥ pradhānatamam ||86||
bherīmṛdaṅgapaṭahāñchatrāṇyamunā tathā dhvajapatākāḥ |
liptvā'hiviṣanirastyai pradhvanayeddarśayenmatimān ||87||
yatra ca sannihito'yaṃ na tatra bālagrahā na rakṣāṃsi |
na ca kārmaṇavetālā vahanti nātharvaṇā mantrāḥ ||88||
sarvagrahā na tatra prabhavanti na cāgniśastranṛpacaurāḥ |
lakṣmīśca tatra bhajate yatra mahāgandhahastyasti ||89||
piṣyamāṇa imaṃ cātra siddhaṃ mantramudīrayet |
‘mama mātā jayā nāma jayo nāmeti me pitā ||90||
so'haṃ jayajayāputro vijayo'tha jayāmi ca |
namaḥ puruṣasiṃhāya viṣṇave viśvakarmaṇe ||91||
sanātanāya kṛṣṇāya bhavāya vibhavāya ca |
tejo vṛṣākapeḥ sākṣāttejo brahmendrayoryame ||92||
yathā'haṃ nābhijānāmi vāsudevaparājayam |
mātuśca pāṇigrahaṇaṃ samudrasya ca śoṣaṇam ||93||
anena satyavākyena sidhyatāmagado hyayam |
hilimilisaṃspṛṣṭe rakṣa sarvabheṣajottame svāhā ||94||
iti mahāgandhahastīnāmā'gadaḥ |
ṛṣabhakajīvakabhārgīmadhukotpaladhānyakeśarājājyaḥ |
sasitagirikolamadhyāḥ peyāḥ śvāsajvarādiharāḥ ||95||
hiṅgu ca kṛṣṇāyuktaṃ kapittharasayuktamagryalavaṇaṃ ca |
samadhusitau pātavyau jvarahikkāśvāsakāsaghnau ||96||

lehaḥ kolāsthyañjanalājotpalamadhughṛtairvamyām |
bṛhatīdvayāḍhakīpatradhūmavartistu hikkāghnī ||97||
śikhibarhibalākāsthīni sarṣapāścandanaṃ ca ghṛtayuktam |
dhūmo gṛhaśayanāsanavastrādiṣu śasyate viṣanut ||98||

ghṛtayukte natakuṣṭhe bhujagapatiśiraḥ śirīṣapuṣpaṃ ca |
dhūmāgadaḥ smṛto'yaṃ sarvaviṣaghnaḥ śvayathuhṛcca ||99||

jatusevyapatraguggulubhallātakakakubhapuṣpasarjarasāḥ |
śvetā ca dhūma uragākhukīṭavastrakriminudagryaḥ ||100||
taruṇapalāśakṣāraṃ srutaṃ paceccūrṇitaiḥ saha samāṃśaiḥ |
lohitamṛdrajanīdvayaśuklasurasamañjarīmadhukaiḥ ||101||
lākṣāsaindhavamāṃsīhareṇuhiṅgudvisārivākuṣṭhaiḥ |
savyoṣairbāhlīkairdarvīvilepanaṃ ghaṭṭayedyāvat ||102||
sarvaviṣaśothagulmatvagdoṣārśobhagandaraplīhnaḥ |
śothāpasmārakrimibhūtasvarabhedapāṇḍugadān ||103||
mandāgnitvaṃ kāsaṃ sonmādaṃ nāśayeyuratha puṃsām |
guṭikāśchāyāśuṣkāḥ kolasamāstāḥ samupayuktāḥ ||104||
iti kṣārāgadaḥ |
viṣapītadaṣṭaviddheṣvetaddigdhe ca vācyamuddiṣṭam |
sāmānyataḥ, pṛthaktvānnirdeśamataḥ śṛṇu yathāvat ||105||
ripuyuktebhyo nṛbhyaḥ svebhyaḥ strībhyo'thavā bhayaṃ nṛpateḥ |
āhāravihāragataṃ tasmāt preṣyān parīkṣeta ||106||

atyarthaśaṅkitaḥ syādbahuvāgathavā'lpavāgvigatalakṣmīḥ |
prāptaḥ prakṛtivikāraṃ viṣapradātā naro jñeyaḥ ||107||
dṛṣṭvaivaṃ na tu sahasā bhojyaṃ kuryāttadannamagnau tu |
saviṣaṃ hi prāpyānnaṃ bahūnvikārān bhajatyagniḥ ||108||
śikhibarhavicitrārcistīkṣṇākṣamarūkṣakuṇapadhūmaśca |
sphuṭati ca saśabdamekāvarto vihatārcirapi ca syāt ||109||
pātrasthaṃ ca vivarṇaṃ bhojyaṃ syānmakṣikāṃśca mārayati |
kṣāmasvarāṃśca kākān kuryādvirajeccakorākṣi ||110||
pāne nīlā rājī vaivarṇyaṃ svāṃ ca nekṣate chāyām |
paśyati vikṛtāmathavā lavaṇākte phenamālā syāt ||111||

pānānnayoḥsaviṣayorgandhena śirorugghṛti ca mūrcchā ca |
sparśena pāṇiśothaḥ suptyaṅgulidāhatodanakhabhedāḥ ||112||
mukhage tvoṣṭhacimicimā jihvā śūnā jaḍā vivarṇā ca |
dvijaharṣahanustambhāsyadāhalālāgalavikārāḥ ||113||
āmāśayaṃ praviṣṭe vaivarṇyaṃ svedasadanamutkledaḥ |
dṛṣṭihṛdayoparodho binduśataiścīyate cāṅgam ||114||
pakvāśayaṃ tu yāte mūrcchāmadamohadāhabalanāśāḥ |
tandrā kārśyaṃ ca viṣe pāṇḍutvaṃ codarasthe syāt ||115||
dantapavanasya kūrco viśīryate dantauṣṭhamāṃsaśophaśca |
keśacyutiḥ śiroruggranthayaśca saviṣe'tha śirobhyaṅge ||116||

duṣṭe'ñjane'kṣidāhasrāvātyupadehaśotharāgāśca |
khādyairādau koṣṭhaḥ spṛśyaistvagdūṣyate duṣṭaiḥ ||117||
snānābhyaṅgotsādanavastrālaṅkāravarṇakairduṣṭaiḥ |
kaṇḍvartikoṭhapiḍakāromodgamacimicimā śothāḥ ||118||
ete karacaraṇadāhatodaklamāvipākāśca |
bhūpādukāśvagajavarmaketuśayanāsanairduṣṭaiḥ ||119||
mālyamagandhaṃ mlāyati śirorujālomaharṣakaram |
stambhayati khāni nāsāmupahanti darśanaṃ ca dhūmaḥ ||120||
kūpataḍāgādijalaṃ durgandhaṃ sakaluṣaṃ vivarṇaṃ ca |
pītaṃ śvayathuṃ koṭhān piḍakāśca karoti maraṇaṃ ca ||121||
ādāvāmāśayage vamanaṃ tvaksthe pradehasekādi |
kuryādbhiṣak cikitsāṃ doṣabalaṃ caiva hi samīkṣya ||122||
iti mūlaviṣaviśeṣāḥ proktāḥ |123|
śṛṇu jaṅgamasyātaḥ |
saviśeṣacikitsitamevādau tatrocyate tu sarpāṇām ||123||

iha darvīkaraḥ sarpo maṇḍalī rājimāniti |
trayo yathākramaṃ vātapittaśleṣmaprakopaṇāḥ ||124||
darvīkaraḥ phaṇī jñeyo maṇḍalī maṇḍalāphaṇaḥ |
bindulekhavicitrāṅgaḥ pannagaḥ syāttu rājimān ||125||
viśeṣādrūkṣakaṭukamamloṣṇaṃ svādu śītalam |
viṣaṃ yathākramaṃ teṣāṃ tasmādvātādikopanam ||126||

darvīkarakṛto daṃśaḥ sūkṣmadaṃṣṭrāpado'sitaḥ |
niruddharaktaḥ kūrmābho vātavyādhikaro mataḥ ||127||

pṛthvarpitaḥ saśothaśca daṃśo maṇḍalinā kṛtaḥ |
pītābhaḥ pītaraktaśca sarvapittavikārakṛt ||128||

kṛto rājimatā daṃśaḥ picchilaḥ sthiraśophakṛt |
snigdhaḥ pāṇḍuśca sāndrāsṛk śleṣmavyādhisamīraṇaḥ ||129||
vṛttabhogo mahākāyaḥ śvasannūrdhvekṣaṇaḥ pumān |
sthūlamūrdhā samāṅgaśca strī tvataḥ syādviparyayāt ||130||
klībastrasatyadhodṛṣṭiḥ svarahīnaḥ prakampate |

striyā daṣṭo viparyastairetaiḥ puṃsā naro mataḥ ||131||
vyāmiśraliṅgairetaistu klībadaṣṭaṃ naraṃ vadet |
ityetaduktaṃ sarpāṇāṃ strīpuṅklībanidarśanam ||132||

pāṇḍuvaktrastu garbhiṇyā śūnauṣṭho'pyasitekṣaṇaḥ |
jṛmbhākrodhopajihvārtaḥ sūtayā raktamūtravān ||133||

sarpo gaudhera(ya)ko nāma godhāyāṃ syāccatuṣpadaḥ |
kṛṣṇasarpeṇa tulyaḥ syānnānā syurmiśrajātayaḥ ||134||
gūḍhasampāditaṃ vṛttaṃ pīḍitaṃ lambitārpitam |
sarpitaṃ ca bhṛśābādhaṃ, daṃśā yo'nye na te bhṛśāḥ ||135||

taruṇāḥ kṛṣṇasarpāstu gonasāḥ sthavirāstathā |
rājimanto vayomadhye bhavantyāśīviṣopamāḥ ||136||

sarpadaṃṣṭrāścatasrastu tāsāṃ vāmādharā sitā |
pītā vāmottarā daṃṣṭrā raktaśyāvā'dharottarā ||137||
yanmātraḥ patate bindurgobālāt saliloddhṛtāt |
vāmādharāyāṃ daṃṣṭrāyāṃ tanmātraṃ syādaherviṣam ||138||

ekadvitricaturvṛddhaviṣabhāgottarottarāḥ |
savarṇāstatkṛtā daṃśā bahūttaraviṣā bhṛśāḥ ||139||

sarpāṇāmeva viṇmūtrāt kīṭāḥ syuḥ kīṭasammatāḥ |
dūṣīviṣāḥ prāṇaharā iti saṅkṣepato matāḥ ||140||

gātraṃ raktaṃ sitaṃ kṛṣṇaṃ śyāvaṃ vā piḍakānvitam |
sakaṇḍūdāhavīsarpapāki syāt kuthitaṃ tathā ||141||
kīṭairdūṣīviṣairdaṣṭaṃ
liṅgaṃ prāṇaharaṃ śṛṇu |
sarpadaṣṭe yathā śotho vardhate sogragandhyasṛk ||142||
daṃśo'kṣigauravaṃ mūrcchā sa rugārtaḥ śvasityapi |
tṛṣṇāruciparītaśca bhaveddūṣīviṣārditaḥ ||143||

daṃśasya madhye yat kṛṣṇaṃ śyāvaṃ vā jālakāvṛtam |
dagdhākṛti bhṛśaṃ pāki kledaśothajvarānvitam ||144||
dūṣīviṣābhirlūtābhistaṃ daṣṭamiti nirdiśet |

sarvāsāmeva tāsāṃ ca daṃśe lakṣaṇamucyate ||145||
śophaḥ śvetāsitā raktāḥ pītā vā piḍakā jvaraḥ |
prāṇāntiko bhavecchvāso dāhahikkāśirograhāḥ ||146||

ādaṃśācchoṇitaṃ pāṇḍu maṇḍalāni jvaro'ruciḥ |
lomaharṣaśca dāhaścāpyākhudūṣīviṣārdite ||147||

mūrcchāṅgaśothavaivarṇyakledaśabdāśrutijvarāḥ |
śirogurutvaṃ lālāsṛkchardiścāsādhyamūṣikaiḥ ||148||

śyāvatvamatha kārṣṇyaṃ vā nānāvarṇatvameva vā |
mohaḥ purīṣabhedaśca daṣṭe syāt kṛkalāsakaiḥ ||149||
dahatyagnirivādau tu bhinattīvordhvamāśu ca |
vṛścikasya viṣaṃ yāti daṃśe paścāttu tiṣṭhati ||150||

daṣṭo'sādhyastu dṛgghrāṇarasanopahato naraḥ |
māṃsaiḥ patadbhiratyarthaṃ vedanārto jahātyasūn ||151||
visarpaḥ śvayathuḥ śūlaṃ jvaraśchardirathāpi ca |
hṛṣṭaromocciṭiṅgena stabdhaliṅgo bhṛśārtimān |
daṣṭaḥ śītodakeneva siktānyaṅgāni manyate ||153||

ekadaṃṣṭrārditaḥ śūnaḥ saruk syāt pītakaḥ satṛṭ |
chardirnidrā ca maṇḍūkaiḥ saviṣairdaṣṭalakṣaṇam ||154||

matsyāstu saviṣāḥ kuryurdāhaśopharujastathā |
kaṇḍūṃ śothaṃ jvaraṃ mūrcchāṃ saviṣāstu jalaukasaḥ ||155||

dāhatodasvedaśothakarī tu gṛhagodhikā |
daṃśe svedaṃ rujaṃ dāhaṃ kuryācchatapadīviṣam ||156||

kaṇḍūmānmaśakairīṣacchothaḥ syānmandavedanaḥ |
asādhyakīṭasadṛśamasādhyamaśakakṣatam ||157||
sadyaḥprasrāviṇī śyāvā dāhamūrcchājvarānvitā |
pīḍakā makṣikādaṃśe tāsāṃ tu sthagikā'suhṛt ||158||

śmaśānacaityavalmīkayajñāśramasurālaye |
pakṣasandhiṣu madhyāhne sārdharātre'ṣṭamīṣu ca ||159||
na siddhyanti narā daṣṭāḥ pāṣaṇḍāyataneṣu ca |
dṛṣṭiśvāsamalasparśaviṣairāśīviṣaistathā ||160||
vinaśyantyāśu samprāptā daṣṭāḥ sarveṣu marmasu |161|

(yena kenāpi sarpeṇa sambhavaḥ sarva eva ca) ||161||

bhītamattābaloṣṇakṣuttṛṣārte vardhate viṣam |
viṣaṃ prakṛtikālau ca tulyau prāpyālpamanyathā ||162||
vāriviprahatāḥ kṣīṇā bhītā nakulanirjitāḥ |
vṛddhā bālāstvaco muktāḥ sarpā mandaviṣāḥ smṛtāḥ ||163||
sarvadehāśritaṃ krodhādviṣaṃ sarpo vimuñcati |
tadevāhārahetorvā bhayādvā na pramuñcati ||164||

yasya yasya hi doṣasya liṅgādhikyāni lakṣayet |
tasya tasyauṣadhaiḥ kuryādviparītaguṇaiḥ kriyām ||166||
hṛtpīḍordhvānilaḥ stambhaḥ sirāyāmo'sthiparvaruk |
ghūrṇanodveṣṭanaṃ gātraśyāvatā vātike viṣe ||167||
sañjñānāśoṣṇaniśvāsau hṛddāhaḥ kaṭukāsyatā |
daṃśāvadaraṇaṃ śotho raktapītaśca paittike ||168||
vamyarocakahṛllāsaprasekotkleśagauravaiḥ |
saśaityamukhamādhuryairvidyācchleṣmādhikaṃ viṣam ||169||
khaṇḍena ca vraṇālepastailābhyaṅgaśca vātike |
svedo nāḍīpulākādyairbṛṃhaṇaśca vidhirhitaḥ ||170||

suśītaiḥ stambhayet sekaiḥ pradehaiścāpi paittikam |
lekhanacchedanasvedavamanaiḥ ślaiṣmikaṃ jayet ||171||
viṣeṣvapi ca sarveṣu sarvasthānagateṣu ca |
avṛścikocciṭiṅgeṣu prāyaḥ śīto vidhirhitaḥ ||172||
vṛścike svedamabhyaṅgaṃ ghṛtena lavaṇena ca |
sekāṃścoṣṇān prayuñjīta bhojyaṃ pānaṃ ca sarpiṣaḥ ||173||

etadevocciṭiṅge'pi pratilomaṃ ca pāṃśubhiḥ |
udvartanaṃ sukhāmbūṣṇaistathā'vacchādanaṃ ghanaiḥ ||174||

śvā tridoṣaprakopāttu tathā dhātuviparyayāt |
śiro'bhitāpī lālāsrāvyadhovaktrastathā bhavet ||175||

anye'pyevaṃvidhā vyālāḥ kaphavātaprakopaṇāḥ |
hṛcchirorugjvarastambhatṛṣāmūrcchākarā matāḥ ||176||

kaṇḍūnistodavaivarṇyasuptikledopaśoṣaṇam |
vidāharāgarukpākāḥ śopho granthinikuñcanam ||177||
daṃśāvadaraṇaṃ sphoṭāḥ karṇikā maṇḍalāni ca |
jvaraśca saviṣe liṅgaṃ viparītaṃ tu nirviṣe ||178||
tatra sarve yathāvasthaṃ prayojyāḥ syurupakramāḥ |
pūrvoktā vidhimanyaṃ ca yathāvadbruvataḥ śṛṇu ||179||

hṛdvidāhe praseke vā virekavamanaṃ bhṛśam |
yathāvasthaṃ prayoktavyaṃ śuddhe saṃsarjanakramaḥ ||180||
śirogate viṣe nastaḥ kuryānmūlāni buddhimān |
bandhujīvasya bhārgyāśca surasasyāsitasya ca ||181||
dakṣakākamayūrāṇāṃ māṃsāsṛṅmastake kṣate |
upadheyamadhodaṣṭasyordhvadaṣṭasya pādayoḥ ||182||
pippalīmaricakṣāravacāsaindhavaśigrukāḥ |
piṣṭā rohitapittena ghnantyakṣigatamañjanāt ||183||
kapitthamāmaṃ sasitākṣaudraṃ kaṇṭhagate viṣe |

lihyādāmāśayagate tābhyāṃ cūrṇapalaṃ natāt ||184||

viṣe pakvāśayagate pippalīṃ rajanīdvayam |
mañjiṣṭhāṃ ca samaṃ piṣṭvā gopittena naraḥ pibet ||185||
raktaṃ māṃsaṃ ca godhāyāḥ śuṣkaṃ cūrṇīkṛtaṃ hitam |
viṣe rasagate pānaṃ kapittharasasaṃyutam ||186||

śelormūlatvagagrāṇi bādaraudumbarāṇi ca |
kaṭabhyāśca pibedraktagate,
māṃsagate pibet ||187||
sakṣaudraṃ khadirāriṣṭaṃ kauṭajaṃ mūlamambhasā |
sarveṣu ca bale dve tu madhūkaṃ madhukaṃ natam ||188||
pippalīṃ nāgaraṃ kṣāraṃ navanītena mūrcchitam |
kaphe bhiṣagudīrṇe tu vidadhyātpratisāraṇam ||189||
māṃsīkuṅkumapatratvagrajanīnatacandanaiḥ |
manaḥśilāvyāghranakhasurasairambupeṣitaiḥ ||190||
pānanasyāñjanālepāḥ sarvaśothaviṣāpahāḥ |
candanaṃ tagaraṃ kuṣṭhaṃ haridre dve tvageva ca ||191||
manaḥśilā tamālaśca rasaḥ kaiśara eva ca |
śārdūlasya nakhaścaiva supiṣṭaṃ taṇḍulāmbunā ||192||
hanti sarvaviṣāṇyeva vajrivajramivāsurān |
rase śirīṣapuṣpasya saptāhaṃ maricaṃ sitam ||193||
bhāvitaṃ sarpadaṣṭānāṃ nasyapānāñjane hitam |
dvipalaṃ natakuṣṭhābhyāṃ ghṛtakṣaudracatuṣpalam ||194||
api takṣakadaṣṭānāṃ pānametat sukhapradam |
sindhuvārasya mūlaṃ ca śvetā ca girikarṇikā ||195||
pānaṃ darvīkarairdaṣṭe nasyaṃ samadhu pākalam |

mañjiṣṭhā madhuyaṣṭī ca jīvakarṣabhakau sitā ||196||
kāśmaryaṃ vaṭaśuṅgāni pānaṃ maṇḍalināṃ viṣe |
vyoṣaṃ sātiviṣaṃ kuṣṭhaṃ gṛhadhūmo hareṇukā ||197||
tagaraṃ kaṭukā kṣaudraṃ hanti rājīmatāṃ viṣam |
gṛhadhūmaṃ haridre dve samūlaṃ taṇḍulīyakam ||198||
api vāsukinā daṣṭaḥ pibenmadhughṛtāplutam |199|

kṣīrivṛkṣatvagālepaḥ śuddhe kīṭaviṣāpahaḥ ||199||

muktālepo varaḥ śothadāhatodajvarāpahaḥ |

candanaṃ padmakośīraṃ śirīṣaḥ sindhuvārikā ||200||
kṣīraśuklā nataṃ kuṣṭhaṃ pāṭalodīcyasārivāḥ |
śelusvarasapiṣṭo'yaṃ lūtānāṃ sārvakārmikaḥ ||201||
(yathāyogaṃ prayoktavyaḥ samīkṣyālepanādiṣu) |
madhūkaṃ madhukaṃ kuṣṭhaṃ śirīṣodīcyapāṭalāḥ |
sanimbasārivākṣaudrāḥ pānaṃ lūtāviṣāpaham ||202||
kusumbhapuṣpaṃ godantaḥ svarṇakṣīrī kapotaviṭ |
dantī trivṛtsaindhavaṃ ca karṇikāpātanaṃ tayoḥ ||203||

kaṭabhyarjunaśairīṣaśelukṣīridrumatvacaḥ |
kaṣāyakalkacūrṇāḥ syuḥ kīṭalūtāvraṇāpahāḥ ||204||
tvacaṃ ca nāgaraṃ caiva samāṃśaṃ ślakṣṇapeṣitam |
peyamuṣṇāmbunā sarvaṃ mūṣikāṇāṃ viṣāpaham ||205||

kuṭajasya phalaṃ piṣṭaṃ tagaraṃ jālamālinī |
tiktekṣvākuśca yogo'yaṃ pānapradhamanādibhiḥ ||206||
vṛścikondurulūtānāṃ sarpāṇāṃ ca viṣaṃ haret |
samāno hyamṛtenāyaṃ garājīrṇaṃ ca nāśayet ||207||

sarve'gadā yathādoṣaṃ prayojyāḥ syuḥ kṛkaṇṭake |

kapotaviṇmātuluṅgaṃ śirīṣakusumādrasaḥ ||208||
śaṅkhinyārkaṃ payaḥ śuṇṭhī karañjo madhu vārścike |

śirīṣasya phalaṃ piṣṭaṃ snuhīkṣīreṇa dārdure ||209||

mūlāni śvetabhaṇḍīnāṃ vyoṣaṃ sarpiśca matsyaje |
kīṭadaṣṭakriyāḥ sarvāḥ samānāḥ syurjalaukasām ||210||
vātapittaharī cāpi kriyā prāyaḥ praśasyate |

vārściko hyucciṭiṅgasya kaṇabhasyaunduro'gadaḥ ||211||
vacāṃ vaṃśatvacaṃ pāṭhāṃ nataṃ surasamañjarīm |
dve bale nākulīṃ kuṣṭhaṃ śirīṣaṃ rajanīdvayam ||212||
guhāmatiguhāṃ śvetāmajagandhāṃ śilājatu |
kattṛṇaṃ kaṭabhīṃ kṣāraṃ gṛhadhūmaṃ manaḥśilām ||213||
rohītakasya pittena piṣṭvā tu paramo'gadaḥ |
nasyāñjanādilepeṣu hito viśvambharādiṣu ||214||
svarjikā'jaśakṛtkṣāraḥ surasā'thākṣipīḍakaḥ |
madirāmaṇḍasaṃyukto hitaḥ śatapadīviṣe ||215||

kapitthamakṣipīḍo'rkabījaṃ trikaṭukaṃ tathā |
karañjo dve haridre ca gṛhagodhāviṣaṃ jayet ||216||

kākāṇḍarasasaṃyukto viṣāṇāṃ taṇḍulīyakaḥ |
pradhāno barhipittena tadvadvāyasapīlukaḥ ||217||
śirīṣaphalamūlatvakpuṣpapatraiḥ samairdhṛtaiḥ |
śreṣṭhaḥ pañcaśirīṣo'yaṃ viṣāṇāṃ pravaro vadhe ||218||
iti pañcaśirīṣo'gadaḥ |
catuṣpadbhirdvipadbhirvā nakhadantakṣataṃ tu yat |
śūyate pacyate cāpi sravati jvarayatyapi ||219||
somavalko'śvakarṇaśca gojihvā haṃsapadyapi |
rajanyau gairikaṃ lepo nakhadantaviṣāpahaḥ ||220||
durandhakāre viddhasya kenacidviṣaśaṅkayā |
viṣodvegājjvaraśachardirmūrcchā dāho'pi vā bhavet ||221||
glānirmoho'tisāraścāpyetacchaṅkāviṣaṃ matam |
cikitsitamidaṃ tasya kuryādāśvāsayan budhaḥ ||222||
sitā vaigandhiko drākṣā payasyā madhukaṃ madhu |
pānaṃ samantrapūtāmbu prokṣaṇaṃ sāntvaharṣaṇam ||223||
śālayaḥ ṣaṣṭikāścaiva koradūṣāḥ priyaṅgavaḥ |
bhojanārthe praśasyante lavaṇārthe ca saindhavam ||224||

taṇḍulīyakajīvantīvārtākasuniṣaṇṇakāḥ |
cuccūrmaṇḍūkaparṇī ca śākaṃ ca kulakaṃ hitam ||225||
dhātrī dāḍimamamlārthe yūṣā mudgahareṇubhiḥ |
rasāścaiṇaśikhiśvāvillāvataittirapārṣatāḥ ||226||
viṣaghnauṣadhasaṃyuktā rasā yūṣāśca saṃskṛtāḥ |
avidāhīni cānnāni viṣārtānāṃ bhiṣagjitam ||227||

viruddhādhyaśanakrodhakṣudbhayāyāsamaithunam |
varjayedviṣamukto'pi divāsvapnaṃ viśeṣataḥ ||228||

muhurmuhuḥ śironyāsaḥ śothaḥ srastauṣṭhakarṇātā |
jvaraḥ stabdhākṣigātratvaṃ hanukampo'ṅgamardanam ||229||
romāpagamanaṃ glāniraratirvepathurbhramaḥ |
catuṣpadāṃ bhavatyetaddaṣṭānāmiha lakṣaṇam ||230||
devadāru haridre dve saralaṃ candanāguru |
rāsnā gorocanā'jājī guggulvikṣuraso natam ||231||
cūrṇaṃ sasaindhavānantaṃ gopittamadhusaṃyutam |
catuṣpadānāṃ daṣṭānāmagadaḥ sārvakārmikaḥ ||232||
saubhāgyārthaṃ striyaḥ svedarajonānāṅgajānmalān |
śatruprayuktāṃśca garān prayacchantyannamiśritān ||233||

taiḥ syāt pāṇḍuḥ kṛśo'lpāgnirgaraścāsyopajāyate |
marmapradhamanādhmānaṃ śvayathuṃ hastapādayoḥ ||234||
jaṭharaṃ grahaṇīdoṣo yakṣmā gulmaḥ kṣayo jvaraḥ |
evaṃvidhasya cānyasya vyādherliṅgāni darśayet ||235||
svapne mārjāragomāyuvyālān sanakulān kapīn |
prāyaḥ paśyati nadyādīñchuṣkāṃśca savanaspatīn ||236||
kālaśca gauramātmānaṃ svapne gauraśca kālakam |
vikarṇanāsikaṃ vā'pi prapaśyedvihatendriyaḥ ||237||
tamavekṣya bhiṣak prājñāḥ pṛcchet kiṃ kaiḥ kadā saha |
jagdhamityavagamyāśu pradadyādvamanaṃ bhiṣak ||238||
sūkṣmaṃ tāmrarajastasmai sakṣaudraṃ hṛdviśodhanam |
śuddhe hṛdi tataḥ śāṇaṃ hemacūrṇasya dāpayet ||239||
hema sarvaviṣāṇyāśu garāṃśca viniyacchati |
na sajjate hemapāṅge viṣaṃ padmadale'mbuvat ||240||
nāgadantītrivṛddantīdravantīsnukpayaḥphalaiḥ |
sādhitaṃ māhiṣaṃ sarpiḥ sagomūtrāḍhakaṃ hitam ||241||
sarpakīṭaviṣārtānāṃ garārtānāṃ ca śāntaye |242|
śirīṣatvak trikaṭukaṃ triphalāṃ candanotpale ||242||
dve bale sārivāsphotāsurabhīnimbapāṭalāḥ |
bandhujīvāḍhakīmūrvāvāsāsurasavatsakān ||243||
pāṭhāṅkolāśvagandhārkamūlayaṣṭyāhvapadmakān |
viśālāṃ bṛhatīṃ lākṣāṃ kovidāraṃ śatāvarīm ||244||
kaṭabhīdantyapāmārgān pṛśniparṇīṃ rasāñjanam |
śvetabhaṇḍāśvakhurakau kuṣṭhadārupriyaṅgukān ||245||
vidārīṃ madhukāt sāraṃ karañjasya phalatvacau |
rajanyau lodhramakṣāṃśaṃ piṣṭvā sādhyaṃ ghṛtāḍhakam ||246||
tulyāmbucchāgagomūtratryāḍhake tadviṣāpaham |
apasmārakṣayonmādabhūtagrahagarodaram ||247||
pāṇḍurogakrimīgulmaplīhorustambhakāmalāḥ |
hanuskandhagrahādīṃśca pānābhyañjananāvanaiḥ ||248||
hanyāt sañjīvayeccāpi vibodbandhamṛtānnarān |
nāmnedamamṛtaṃ sarvaviṣāṇāṃ syāddhṛtottamam ||249||
ityamṛtaghṛtam |
bhavanti cātra-
chatrī jharjharapāṇiśca caredrātrau tathā divā |
tacchāyāśabdavitrastāḥ praṇaśyantyāśu pannagāḥ ||250||
daṣṭamātro daśedāśu taṃ sarpaṃ loṣṭameva vā |
uparyariṣṭāṃ badhnīyāddaṃśaṃ chindyāddahettathā ||251||
vajraṃ marakataḥ sāraḥ picuko viṣamūṣikā |
karketanaḥ sarpamaṇirvaidūryaṃ gajamauktikam ||252||
dhāryaṃ garamaṇiryāśca varauṣadhyo viṣāpahāḥ |
khagāśca śārikākrauñcaśikhihaṃsaśukādayaḥ ||253||
tatra ślokaḥ-
itīdamuktaṃ dvividhasya vistarairbahuprakāraṃ viṣarogabheṣajam |
adhītya vijñāya tathā prayojayan vrajedviṣāṇāmaviṣahyatāṃ budhaḥ ||254||

ityagniveśakṛte tantre carakapratisaṃskṛte cikitsāsthāne
viṣacikitsitaṃ nāma trayoviṃśo'dhyā yaḥ ||23||



Chapter 24
athāto madātyayacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||
suraiḥ sureśasahitairyā purā [1] paripūjitā |
sautrāmaṇyāṃ hūyate yā karmibhiryā pratiṣṭhitā ||3||
yajñauhī yā yayā śakraḥ somātipatito bhṛśam |
nirojastamasā''viṣṭastasmāddurgāt samuddhṛtaḥ ||4||
vidhibhirvedavihitairvā yajadbhirmahātmabhiḥ |
yonisaṃskāranāmādyairviśeṣairbahudhā ca yā |
bhūtvā bhavatyekavidhā sāmānyānmadalakṣaṇāt ||6||
yā devānamṛtaṃ bhūtvā svadhā bhūtvā pittṝṃśca yā |
somo bhūtvā dvijātīn yā yuṅkte śreyobhiruttamaiḥ ||7||
āśvinaṃ yā mahattejo balaṃ sārasvataṃ ca yā |
vīryamaindraṃ ca yā siddhā somaḥ sautrāmaṇau ca yā ||8||
śokāratibhayodveganāśinī yā mahābalā |
yā prītiryā ratiryā vāgyā puṣṭiryā ca nirvṛtiḥ ||9||
yā surā suragandharvayakṣarākṣasamānuṣaiḥ |
ratiḥ suretyabhihitā tāṃ surāṃ vidhinā pibet ||10||
śarīrakṛtasaṃskāraḥ śuciruttamagandhavān |
prāvṛto nirmalairvastrairyathartūddāmagandhibhiḥ ||11||
vicitravividhasragvī ratnābharaṇabhūṣitaḥ |
devadvijātīn sampūjya spṛṣṭvā maṅgalamuttamam ||12||
deśe yathartuke śaste kusumaprakarīkṛte |
sarasāsammate [1] mukhye dhūpasammodabodhite ||13||
sopadhāne susaṃstīrṇe vihite śayanāsane |
upaviṣṭo'thavā tiryak svaśarīrasukhe sthitaḥ ||14||
sauvarṇai rājataiścāpi tathā maṇimayairapi |
bhājanairvimalaiścānyaiḥ sukṛtaiśca pibet sadā ||15||
rūpayauvanamattābhiḥ śikṣitābhirviśeṣataḥ |
vastrābharaṇamālyaiśca bhūṣitābhiryathartukaiḥ ||16||
śaucānurāgayuktābhiḥ pramadābhiritastataḥ |
saṃvāhyamāna iṣṭābhiḥ [2] pibenmadyamanuttamam ||17||
madyānukūlairvividhaiḥ phalairharitakaiḥ śubhaiḥ |
lavaṇairgandhapiśunairavadaṃśairyathartukaiḥ ||18||
bhṛṣṭairmāṃsairbahuvidhairbhūjalāmbaracāriṇām |
paurogavargavihitairbhakṣyaiśca vividhātmakaiḥ ||19||
pūjayitvā [3] surān pūrvamāśiṣaḥ prāk prayujya ca |
pradāya sajalaṃ madyamarthibhyo vasudhātale ||20||
abhyaṅgotsādanasnānavāsodhūpānulepanaiḥ |
snigdhoṣṇairbhāvitaścānnairvātiko madyamācaret ||21||
śītopacārairvividhairmadhurasnigdhaśītalaiḥ |
paittiko bhāvitaścānnaiḥ pibanmadyaṃ na sīdati ||22||
upacārairaśiśirairyavagodhūmabhuk pibet |
ślaiṣmiko dhanvajairmāṃsairmadyaṃ māricakaiḥ saha ||23||
vidhirvasumatāmeṣa bhaviṣyadvibhavāśca ye |
yathopapatti tairmadyaṃ pātavyaṃ mātrayā hitam ||24||
vātikebhyo hitaṃ madyaṃ prāyo gauḍikapaiṣṭikam |
kaphapittādhikebhyastu mārdvīkaṃ mādhavaṃ ca yat ||25||
bahudravyaṃ bahuguṇaṃ bahukarma madātmakam |
guṇairdoṣaiśca tanmadyamubhayaṃ copalakṣyate ||26||
vidhinā mātrayā kāle hitairannairyathābalam |
prahṛṣṭo yaḥ pibenmadyaṃ tasya syādamṛtaṃ yathā ||27||
yathopetaṃ punarmadyaṃ prasaṅgādyena pīyate |
rūkṣavyāyāmanityena viṣavadyāti tasya tat ||28||

madyaṃ hṛdayamāviśya svaguṇairojaso guṇān |
daśabhirdaśa saṅkṣobhya ceto nayati vikriyām ||29||
laghūṣṇatīkṣṇasūkṣmāmlavyavāyyāśugameva ca |
rūkṣaṃ vikāśi viśadaṃ madyaṃ daśaguṇaṃ smṛtam ||30||
guru śītaṃ mṛdu ślakṣṇaṃ bahalaṃ madhuraṃ sthiram |
prasannaṃ picchilaṃ snigdhamojo daśaguṇaṃ smṛtam ||31||
gurutvaṃ lāghavācchaityamauṣṇādamlasvabhāvataḥ |
mādhuryaṃ mārdavaṃ taikṣṇyātprasādaṃ cāśubhāvanāt ||32||
raukṣyāt snehaṃ vyavāyitvāt sthiratvaṃ ślakṣṇatāmapi |
vikāsibhāvātpaicchilyaṃ vaiśadyātsāndratāṃ tathā ||33||
saukṣmyānmadyaṃ nihantyevamojasaḥ svaguṇairguṇān |
sattvaṃ tadāśrayaṃ cāśu saṅkṣobhya janayenmadam ||34||
rasavātādimārgāṇāṃ [1] sattvabuddhīndriyātmanām |
pradhānasyaujasaścaiva hṛdayaṃ sthānamucyate ||35||
atipītena madyena vihatenaujasā ca tat |
hṛdayaṃ yāti vikṛtiṃ tatrasthā ye ca dhātavaḥ ||36||
ojasyavihate pūrvo hṛdi ca pratibodhite |
madhyamo vihate'lpe ca vihate tūttamo madaḥ ||37||
naivaṃ vighātaṃ janayenmadyaṃ paiṣṭikamojasaḥ |
vikāśirūkṣaviśadā guṇāstatra hi nolbaṇāḥ ||38||

hṛdi madyaguṇāviṣṭe harṣastarṣo ratiḥ sukham |
vikārāśca yathāsattvaṃ citrā rājasatāmasāḥ ||39||
jāyante mohanidrāntā madyasyātiniṣevaṇāt |
sa madyavibhramo nāmnā ‘mada’ ityabhidhīyate ||40||

pīyamānasya madyasya vijñātavyāstrayo madāḥ |
prathamo madhyamo'ntyaśca lakṣaṇaistān pracakṣmahe ||41||
praharṣaṇaḥ prītikaraḥ pānānnaguṇadarśakaḥ |
vādyagītaprahāsānāṃ kathānāṃ ca pravartakaḥ ||42||
na ca buddhismṛtiharo viṣayeṣu na cākṣamaḥ |
sukhanidrāprabodhaśca prathamaḥ sukhado madaḥ ||43||
muhuḥ smṛtirmuhurmoho(')vyaktā [1] sajjati vāṅmuhuḥ |
yuktāyuktapralāpaśca pracalāyanameva ca ||44||
sthānapānānnasāṅkathyayojanā saviparyayā |
liṅgānyetāni jānīyādāviṣṭe madhyame made ||45||
madhyamaṃ madamutkramya madamāprāpya [2] cottamam |
na kiñcinnāśubhaṃ kuryurnarā rājasatāmasāḥ ||46||
ko madaṃ tādṛśaṃ vidvānunmādamiva dāruṇam |
gacchedadhvānamasvantaṃ bahudoṣamivādhvagaḥ ||47||
tṛtīyaṃ tu madaṃ prāpya bhagnadārviva niṣkriyaḥ |
madamohāvṛtamanā jīvannapi mṛtaiḥ samaḥ ||48||
ramaṇīyān sa viṣayānna vetti na suhṛjjanam |
yadarthaṃ pīyate madyaṃ ratiṃ tāṃ ca na vindati ||49||
kāryākāryaṃ sukhaṃ duḥkhaṃ loke yacca hitāhitam |
yadavastho na jānāti ko'vasthāṃ tāṃ vrajedbudhaḥ ||50||
sa dūṣyaḥ sarvabhūtānāṃ nindyaścāgrāhya eva ca |
vyasanitvādudarke ca sa duḥkhaṃ vyādhimaśnute ||51||
pretya ceha ca yacchreyaḥ śreyo mokṣe ca yat param |
manaḥsamādhau tat sarvamāyattaṃ sarvadehinām ||52||
madyena manasaścāsya saṅkṣobhaḥ kriyate mahān |
mahāmārutavegena taṭasthasyeva śākhinaḥ ||53||
madyaprasaṅgaṃ taṃ cājñā mahādoṣaṃ mahāgadam |
sukhamityadhigacchanti rajomohaparājitāḥ ||54||
madyopahatavijñānā viyuktāḥ sāttvikairguṇaiḥ |
śreyobhirviprayujyante madāndhā madalālasāḥ ||55||
madye moho bhayaṃ śokaḥ krodho mṛtyuśca saṃśritaḥ |
sonmādamadamūrcchāyāḥ sāpasmārāpatānakāḥ ||56||
yatraikaḥ smṛtivibhraṃśastatra sarvamasādhuvat |
ityevaṃ madyadoṣajñā madyaṃ garhanti yatnataḥ ||57||
satyamete mahādoṣā madyasyoktā na saṃśayaḥ |
ahitasyātimātrasya pītasya vidhivarjitam ||58||
kintu madyaṃ svabhāvena yathaivānnaṃ tathā smṛtam |
ayuktiyuktaṃ rogāya yuktiyuktaṃ yathā'mṛtam ||59||
prāṇāḥ prāṇabhṛtāmannaṃ tadayuktyā nihantyasūn |
viṣaṃ prāṇaharaṃ tacca yuktiyuktaṃ rasāyanam ||60||
harṣamūrjaṃ mudaṃ puṣṭimārogyaṃ pauruṣaṃ param [1] |
yuktyā pītaṃ karotyāśu madyaṃ sukhamadapradam ||61||
rocanaṃ dīpanaṃ hṛdyaṃ svaravarṇaprasādanam |
prīṇanaṃ bṛṃhaṇaṃ balyaṃ bhayaśokaśramāpaham ||62||
svāpanaṃ naṣṭanidrāṇāṃ mūkānāṃ vāgvibodhanam |
bodhanaṃ cātinidrāṇāṃ vibaddhānāṃ vibandhanut ||63||
vadhabandhaparikleśaduḥkhānāṃ cāpyabodhanam |
madyotthānāṃ ca rogāṇāṃ madyameva prabādhakam ||64||
ratirviṣayasaṃyoge prītisaṃyogavardhanam |
api pravayasāṃ madyamutsavāmodakārakam ||65||
pañcasvartheṣu kānteṣu yā ratiḥ prathame made |
yūnāṃ vā sthavirāṇāṃ vā tasya nāstyupamā bhuvi ||66||
bahuduḥkhahatasyāsya śokenopahatasya ca |
viśrāmo jīvalokasya madyaṃ yuktyā niṣevitam ||67||
annapānavayovyādhibalakālatrikāṇi ṣaṭ |
trīndoṣāṃstrividhaṃ sattvaṃ jñātvā madyaṃ pibetsadā ||68||
teṣāṃ trikāṇāmaṣṭānāṃ yojanā yuktirucyate |
yayā yuktyā pibanmadyaṃ madyadoṣairna yujyate ||69||
madyasya ca guṇān sarvān yathoktān sa samaśnute |
dharmārthayorapīḍāyai naraḥ sattvaguṇocchritaḥ ||70||
sattvāni tu prabudhyante prāyaśaḥ prathame made |
dvitīye'vyaktatāṃ yānti madhye cottamamadhyayoḥ ||71||
sasyasambodhakaṃ varṣaṃ, hemaprakṛtidarśakaḥ |
hutāśaḥ, sarvasattvānāṃ madyaṃ tūbhayakārakam ||72||
pradhānāvaramadhyānāṃ rūpāṇāṃ [1] vyaktidarśakaḥ |
yathā'gnirevaṃ sattvānāṃ madyaṃ prakṛtidarśakam ||73||
sugandhimālyagandharvaṃ supraṇītamamākulam |
miṣṭānnapānaviśadaṃ sadā madhurasaṅkatham ||74||
sukhaprapānaṃ [1] sumadaṃ harṣaprītivivardhanam |
svantaṃ sāttvikamāpānaṃ na cottamamadapradam ||75||
vaiguṇyaṃ sahasā yānti madyadoṣairna sāttvikāḥ |
madyaṃ hi balavatsattvaṃ gṛhṇāti sahasā na tu [2] ||76||
saumyāsaumyakathāprāyaṃ viśadāviśadaṃ kṣaṇāt |
citraṃ rājasamāpannaṃ prāyeṇāsvantakākulam ||77||
harṣaprītikathāpetamatuṣṭaṃ pānabhojane |
sammohakrodhanidrāntamāpānaṃ tāmasaṃ smṛtam ||78||
āpāne sāttvikān buddhvā tathā rājasatāmasān |
jahyātsahāyān yaiḥ pītvā madyadoṣānupāśnute ||79||
sukhaśīlāḥ susambhāṣāḥ sumukhāḥ sammatāḥ satām |
kalāsvabāhyā viśadā viṣayapravaṇāśca ye ||80||
parasparavidheyā ye yeṣāmaikyaṃ suhṛttayā |
praharṣaprītimādhuryairāpānaṃ vardhayanti ye ||81||
utsavādutsavataraṃ yeṣāmanyonyadarśanam |
te sahāyāḥ sukhāḥ pāne taiḥ pibansaha modate ||82||
rūpagandharasasparśaiḥ śabdaiścāpi manoramaiḥ |
pibanti susahāyā ye te vai sukṛtibhiḥ samāḥ ||83||
pañcabhirviṣayairiṣṭairupetairmanasaḥ [1] priyaiḥ |
deśe kāle pibenmadyaṃ prahṛṣṭenāntarātmanā ||84||
sthirasattvaśarīrā ye pūrvānnā madyapānvayāḥ |
bahumadyocitā ye ca mādyanti sahasā na te ||85||
kṣutpipāsāparītāśca [2] durbalā vātapaittikāḥ |
rūkṣālpapramitāhārā viṣṭabdhāḥ sattvadurbalāḥ ||86||
krodhino'nucitāḥ kṣīṇāḥ pariśrāntā madakṣatāḥ |
svalpenāpi madaṃ śīghraṃ yānti madyena mānavāḥ ||87||
ūrdhvaṃ madātyayasyātaḥ sambhavaṃ svasvalakṣaṇam |
agniveśa! cikitsāṃ ca pravakṣyāmi yathākramam ||88||
strīśokabhayabhārādhvakarmabhiryo'tikarśitaḥ |
rūkṣālpapramitāśī ca yaḥ pibatyatimātrayā ||89||
rūkṣaṃ pariṇataṃ madyaṃ niśi nidrāṃ vihatya ca |
karoti tasya tacchīghraṃ vātaprāyaṃ madātyayam ||90||
hikkāśvāsaśiraḥkampapārśvaśūlaprajāgaraiḥ |
vidyādbahupralāpasya vātaprāyaṃ madātyayam ||91||

tīkṣṇoṣṇaṃ madyamamlaṃ ca yo'timātraṃ niṣevate |
amloṣṇatīkṣṇabhojī ca krodhano'gnyātapapriyaḥ ||92||
tasyopajāyate pittādviśeṣeṇa madātyayaḥ |
sa [1] tu vātolbaṇasyāśu praśamaṃ yāti hanti vā ||93||
tṛṣṇādāhajvarasvedamūrcchātīsāravibhramaiḥ |
vidyāddharitavarṇasya pittaprāyaṃ madātyayam ||94||

taruṇaṃ madhuraprāyaṃ gauḍaṃ paiṣṭikameva vā |
madhurasnigdhagurvāśī yaḥ pibatyatimātrayā ||95||
avyāyāmadivāsvapnaśayyāsanasukhe rataḥ |
madātyayaṃ kaphaprāyaṃ sa śīghramadhigacchati ||96||
chardyarocakahṛllāsatandrāstaimityagauravaiḥ |
vidyācchītaparītasya kaphaprāyaṃ madātyayam ||97||
viṣasya ye guṇā dṛṣṭāḥ sannipātaprakopaṇāḥ |
ta eva madye dṛśyante viṣe tu balavattarāḥ ||98||
hantyāśu hi viṣaṃ kiñcit kiñcidrogāya kalpate |
yathā viṣaṃ tathaivāntyo jñeyo madyakṛto madaḥ ||99||
tasmāt tridoṣajaṃ liṅgaṃ sarvatrāpi madātyaye |
dṛśyate rūpavaiśeṣyāt pṛthaktvaṃ cāsya [1] lakṣyate ||100||

śarīraduḥkhaṃ balavat sammoho [1] hṛdayavyathā |
aruciḥ pratatā [2] tṛṣṇā jvaraḥ śītoṣṇalakṣaṇaḥ ||101||
śiraḥpārśvāsthisandhīnāṃ vidyuttulyā [3] ca vedanā |
jāyate'tibalā jṛmbhā sphuraṇaṃ vepanaṃ śramaḥ ||102||
urovibandhaḥ kāsaśca hikkā śvāsaḥ prajāgaraḥ |
śarīrakampaḥ karṇākṣimukharogastrikagrahaḥ ||103||
chardyatīsārahṛllāsā vātapittakaphātmakāḥ |
bhramaḥ pralāpo rūpāṇāmasatāṃ caiva darśanam ||104||
tṛṇabhasmalatāparṇapāṃśubhiścāvapūraṇam |
pradharṣaṇaṃ vihaṅgaiśca bhrāntacetāḥ sa manyate ||105||
vyākulānāmaśastānāṃ svapnānāṃ darśanāni ca |
madātyayasya rūpāṇi sarvāṇyetāni lakṣayet ||106||

sarvaṃ madātyayaṃ vidyāt tridoṣamadhikaṃ tu yam |
doṣaṃ madātyaye paśyet tasyādau pratikārayet ||107||
kaphasthānānupūrvyā ca kriyā kāryā madātyaye |
pittamārutaparyantaḥ prāyeṇa hi madātyayaḥ ||108||
mithyātihīnapītena yo vyādhirupajāyate |
samapītena tenaiva sa madyenopaśāmyati ||109||
jīrṇāmamadyadoṣāya madyameva pradāpayet |
prakāṅkṣālāghave jāte yadyadasmai hitaṃ bhavet ||110||
sauvarcalānusaṃviddhaṃ śītaṃ sabiḍasaindhavam |
mātuluṅgārdrakopetaṃ jalayuktaṃ pramāṇavit [1] ||111||
tīkṣoṣṇenātimātreṇa pītenāmlavidāhinā |
madyenānnarasotkledo vidagdhaḥ kṣāratāṃ gataḥ ||112||
antardāhaṃ jvaraṃ tṛṣṇāṃ pramohaṃ vibhramaṃ madam |
janayatyāśu tacchāntyai madyameva pradāpayet ||113||
kṣāro hi yāti mādhuryaṃ śīghramamlopasaṃhitaḥ |
śreṣṭhamamleṣu madyaṃ ca yairguṇaistān paraṃ śṛṇu ||114||
madyasyāmlasvabhāvasya catvāro'nurasāḥ smṛtāḥ |
madhuraśca kaṣāyaśca tiktaḥ kaṭuka eva ca ||115||
guṇāśca daśa pūrvoktāstaiścaturdaśabhirguṇaiḥ |
sarveṣāṃ madyamamlānāmuparyupari tiṣṭhati ||116||

madyotkliṣṭena doṣeṇa ruddhaḥ [1] srotaḥsu mārutaḥ |
karoti vedanāṃ tīvrāṃ śirasyasthiṣu sandhiṣu ||117||
doṣaviṣyandanārthaṃ hi tasmai [2] madyaṃ viśeṣataḥ |
vyavāyitīkṣṇoṣṇatayā deyamamle(nye)ṣu satsvapi ||118||
srotovibandhanunmadyaṃ mārutasyānulomanam |
rocanaṃ dīpanaṃ cāgnerabhyāsāt sātmyameva ca ||119||
rujaḥ [3] srotaḥsvaruddheṣu mārute cānulomite |
nivartante vikārāśca śāmyantyasya madodayāḥ ||120||
bījapūrakavṛkṣāmlakoladāḍimasaṃyutam |
yavānīhapuṣājājīśṛṅgaverāvacūrṇitam ||121||
sasnehaiḥ śaktubhiryuktamavadaṃśairvirocitam [4] |
dadyāt salavaṇaṃ madyaṃ paiṣṭikaṃ vātaśāntaye ||122||
dṛṣṭvā vātolbaṇaṃ liṅgaṃ rasaiścainamupācaret |
lāvatittiradakṣāṇāṃ snigdhāmlaiḥ śikhināmapi ||123||
pakṣiṇāṃ mṛgamatsyānāmānūpānāṃ ca saṃskṛtaiḥ |
bhūśayaprasahānāṃ ca rasaiḥ śālyodanena ca ||124||
snigdhoṣṇalavaṇāmlaiśca veśavārairmukhapriyaiḥ |
citrairgaudhūmikaiścānnairvāruṇīmaṇḍasaṃyutaiḥ [5] ||125||
piśitārdrakagarbhābhiḥ snigdhābhiḥ pūpavartibhiḥ |
māṣapūpalikābhiśca vātikaṃ samupācaret ||126||
nātisnigdhaṃ na cāmlena yuktaṃ samaricārdrakam |
medyaṃ prāguditaṃ māṃsaṃ dāḍimasvarasena vā ||127||
pṛthaktrijātakopetaṃ sadhānyamaricārdrakam |
rasapralepi [6] sampūpaiḥ sukhoṣṇaiḥ sampradāpayet ||128||
bhukte [7] tu vāruṇīmaṇḍaṃ dadyāt pātuṃ pipāsave |
dāḍimasya rasaṃ vā'pi jalaṃ vā pāñcamūlikam ||129||
dhānyanāgaratoyaṃ ca dadhimaṇḍamathāpi vā |
amlakāñjikamaṇḍaṃ vā śuktodakamathāpi vā ||130||
karmaṇā'nena siddhena vikāra upaśāmyati |
mātrākālaprayuktena balaṃ varṇaśca vardhate ||131||
rāgaṣāḍavasaṃyogairvividhairbhaktarocanaiḥ |
piśitaiḥ śākapiṣṭānnairyavagodhūmaśālibhiḥ ||132||
abhyaṅgotsādanaiḥ snānairuṣṇaiḥ prāvaraṇairghanaiḥ |
ghanairagurupaṅkaiśca dhūpaiścāgurujairghanaiḥ ||133||
nārīṇāṃ yauvanoṣṇānāṃ nirdayairupagūhanaiḥ |
śroṇyūrukucabhāraiśca saṃrodhoṣṇasukhāvahaiḥ ||134||
śayanācchādanairuṣṇairuṣṇaiścāntargṛhaiḥ sukhaiḥ |
mārutaprabalaḥ śīghraṃ praśāmyati madātyayaḥ ||135||
bhavyakharjūramṛdvīkāparūṣakarasairyutam [1] |
sadāḍimarasaṃ śītaṃ saktubhiścāvacūrṇitam ||136||
saśarkaraṃ śārkaraṃ vā mārdvīkamathavā'param |
dadyādbahūdakaṃ kāle pātuṃ pittamadātyaye ||137||
śaśān kapiñjalāneṇā~llāvānasitapucchakān |
madhurāmlān prayuñjīta bhojane śāliṣaṣṭikān ||138||
paṭolayūṣamiśraṃ vā chāgalaṃ kalpayedrasam |
satīnamudgamiśraṃ vā dāḍimāmalakānvitam ||139||
drākṣāmalakakharjūraparūṣakarasena vā |
kalpayettarpaṇān yūṣān rasāṃśca vividhātmakān ||140||
āmāśayasthamutkliṣṭaṃ kaphapittaṃ madātyaye |
vijñāya bahudoṣasya dahyamānasya [2] tṛṣyataḥ ||141||
madyaṃ drākṣārasaṃ toyaṃ dattvā tarpaṇameva vā |
niḥśeṣaṃ vāmayecchīghramevaṃ rogādvimucyate ||142||
kāle punastarpaṇādyaṃ kramaṃ kuryāt prakāṅkṣite |
tenāgnirdīpyate tasya doṣaśeṣānnapācakaḥ ||143||
kāse saraktaniṣṭhīve pārśvastanarujāsu ca |
tṛṣyate savidāhe ca sotkleśe hṛdayorasi ||144||
guḍūcībhadramustānāṃ paṭolasyāthavā bhiṣak |
rasaṃ sanāgaraṃ dadyāt tittiripratibhojanam [3] ||145||
tṛṣyate cātibalavadvātapitte samuddhate |
dadyāddrākṣārasaṃ pātuṃ śītaṃ doṣānulomanam ||146||
jīrṇe samadhurāmlena chāgamāṃsarasena tam |
bhojanaṃ bhojayenmadyamanutarṣaṃ ca pāyayet ||147||
anutarṣasya mātrā sā yayā no dūṣyate [4] manaḥ |
tṛṣyate madyamalpālpaṃ pradeyaṃ syādbahūdakam ||148||
tṛṣṇā yenopaśāmyeta madaṃ yena ca nāpnuyāt |
parūṣakāṇāṃ pīlūnāṃ rasaṃ śītamathāpi [5] vā ||149||
parṇinīnāṃ catasṝṇāṃ pibedvā śiśiraṃ jalam |
mustadāḍimalājānāṃ [6] tṛṣṇāghnaṃ vā pibedrasam ||150||
koladāḍimavṛkṣāmlacukrīkācukrikārasaḥ |
pañcāmlako mukhālepaḥ sadyastṛṣṇāṃ niyacchati ||151||
śītalānyannapānāni śītaśayyāsanāni [7] ca |
śītavātajalasparśāḥ śītānyupavanāni ca ||152||
kṣaumapadmotpalānāṃ ca maṇīnāṃ mauktikasya ca |
candanodakaśītānāṃ sparśāścandrāṃśuśītalāḥ ||153||
hemarājatakāṃsyānāṃ pātrāṇāṃ śītavāribhiḥ |
pūrṇānāṃ himapūrṇānāṃ dṛtīnāṃ pavanāhatāḥ ||154||
saṃsparśāścandanārdrāṇāṃ nārīṇāṃ ca samārutāḥ |
candanānāṃ ca mukhyānāṃ śastāḥ pittamadātyaye [8] ||155||
śītavīryaṃ yadanyacca tat sarvaṃ viniyojayet |
kumudotpalapatrāṇāṃ siktānāṃ candanāmbunā ||156||
hitāḥ sparśā manojñānāṃ dāhe madyasamutthite |
kathāśca vividhāḥ śastāḥ [9] śabdāśca śikhināṃ śivāḥ ||157||
toyadānāṃ ca śabdā hi śamayanti madātyayam |
jalayantrābhivarṣīṇi vātayantravahāni ca ||158||
kalpanīyāni bhiṣajā dāhe dhārāgṛhāṇi ca |
phalinīsevyalodhrāmbuhemapatraṃ kuṭannaṭam ||159||
kālīyakarasopetaṃ dāhe śastaṃ pralepanam |
badarīpallavotthaśca tathaivāriṣṭakodbhavaḥ ||160||
phenilāyāśca yaḥ phenastairdāhe lepanaṃ śubham |
surā samaṇḍā dadhyamlaṃ mātuluṅgaraso madhu ||161||
seke pradehe śasyante dāhaghnāḥ sāmlakāñjikāḥ |
pariṣekāvagāheṣu vyañjanānāṃ ca sevane ||162||
śasyate śiśiraṃ toyaṃ dāhatṛṣṇāpraśāntaye |
mātrākālaprayuktena karmaṇā'nena śāmyati [10] ||163||
dhīmato vaidyavaśyasya śīghraṃ pittamadātyayaḥ |164|
ullekhanopavāsābhyāṃ jayet kaphamadātyayam ||164||
tṛṣyate salilaṃ cāsmai dadyāddhrīberasādhitam |
balayā pṛśniparṇyā vā kaṇṭakāryā'thavā śṛtam ||165||
sanāgarābhiḥ sarvābhirjalaṃ vā śṛtaśītalam |
duḥsparśena samustena mustaparpaṭakena vā ||166||
jalaṃ mustaiḥ śṛtaṃ vā'pi dadyāddoṣavipācanam |
etadeva ca pānīyaṃ sarvatrāpi madātyaye ||167||
niratyayaṃ pīyamānaṃ pipāsājvaranāśanam |
nirāmaṃ kāṅkṣitaṃ kāle sakṣaudraṃ [1] pāyayettu tam ||168||
śārkaraṃ madhu vā jīrṇamariṣṭaṃ sīdhumeva vā |
rūkṣatarpaṇasaṃyuktaṃ [2] yavānīnāgarānvitam ||169||
yāvagaudhūmikaṃ cānnaṃ rūkṣayūṣeṇa bhojayet |
kulatthānāṃ suśuṣkāṇāṃ mūlakānāṃ rasena vā ||170||
tanunā'lpena laghunā kaṭvamlenālpasarpiṣā |
paṭolayūṣamamlaṃ vā yūṣamāmalakasya vā ||171||
prabhūtakaṭusaṃyuktaṃ sayavānnaṃ pradāpayet |
vyoṣayūṣamathāmlaṃ vā yūṣaṃ vā sāmlavetasam ||172||
chāgamāṃsarasaṃ rūkṣamamlaṃ vā jāṅgalaṃ rasam |
sthālyāṃ vā'tha kapāle vā bhṛṣṭaṃ nirdravavartitam [3] ||173||
kaṭvamlalavaṇaṃ māṃsaṃ bhakṣayan vṛṇuyānmadhu |
vyaktamārīcakaṃ māṃsaṃ mātuluṅgarasānvitam ||174||
prabhūtakaṭusaṃyuktaṃ yavānīnāgarānvitam |
bhṛṣṭaṃ dāḍimasārāmlamuṣṇapūpopaveṣṭitam ||175||
yathāgni bhakṣayet kāle prabhūtārdrakapeśikam |
pibecca nigadaṃ madyaṃ kaphaprāye madātyaye ||176||
sauvarcalamajājī ca vṛkṣāmlaṃ sāmlavetasam |
tvagelāmaricārdhāṃśaṃ śarkarābhāgayojitam ||177||
etallavaṇamaṣṭāṅgamagnisandīpanaṃ param |
madātyaye kaphaprāye dadyāt srotoviśodhanam ||178||
etadeva punaryuktyā madhurāmlairdravīkṛtam |
godhūmānnayavānnānāṃ māṃsānāṃ cātirocanam ||179||
peṣayet kaṭukairyuktāṃ śvetāṃ bījavivarjitām |
mṛdvīkāṃ mātuluṅgasya dāḍimasya rasena vā ||180||
sauvarcalailāmaricairajājībhṛṅgadīpyakaiḥ |
sa rāgaḥ kṣaudrasaṃyuktaḥ śreṣṭho rocanadīpanaḥ [4] ||181||
mṛdvīkāyā vidhānena kārayet kāravīmapi |
śuktamatsyaṇḍikopetaṃ rāgaṃ dīpanapācanam ||182||
āmrāmalakapeśīnāṃ rāgān kuryāt pṛthak pṛthak |
dhānyasauvarcalājājīkāravīmaricānvitān ||183||
guḍena [5] madhuyuktena vyaktāmlalavaṇīkṛtān |
tairannaṃ rocate digdhaṃ samyagbhuktaṃ ca jīryati ||184||
rūkṣoṣṇenānnapānena [6] snānenāśiśireṇa ca |
vyāyāmalaṅghanābhyāṃ ca yuktyā jāgaraṇena ca ||185||
kālayuktena rūkṣeṇa snānenodvartanena ca |
prāṇavarṇakarāṇāṃ ca [7] pragharṣāṇāṃ ca sevayā ||186||
sevayā vasanānāṃ ca gurūṇāmagurorapi |
saṅkocoṣṇasukhāṅgīnāmaṅganānāṃ ca sevayā ||187||
sukhaśikṣitahastānāṃ strīṇāṃ saṃvāhanena ca |
madātyayaḥ kaphaprāyaḥ śīghramevopaśāmyati ||188||
yadidaṃ karma nirdiṣṭaṃ pṛthagdoṣabalaṃ prati |
sannipāte daśavidhe tadvikalpyaṃ bhiṣagvidā ||189||
yastu doṣavikalpajño yaścauṣadhivikalpavit |
sa sādhyānsādhayedvyādhīn sādhyāsādhyavibhāgavit ||190||
vanāni ramaṇīyāni sapadmāḥ salilāśayāḥ |
viśadānyannapānāni sahāyāśca praharṣaṇāḥ ||191||
mālyāni gandhayogāśca vāsāṃsi vimalāni ca |
gāndharvaśabdāḥ kāntāśca goṣṭhyaśca hṛdayapriyāḥ ||192||
saṅkathāhāsyagītānāṃ viśadāścaiva yojanāḥ |
priyāścānugatā nāryo nāśayanti madātyayam ||193||
nākṣobhya hi mano madyaṃ śarīramavihatya ca |
kuryānmadātyayaṃ tasmādeṣṭavyā harṣaṇī kriyā ||194||
ābhiḥ kriyābhiḥ siddhābhiḥ śamaṃ yāti madātyayaḥ |
na cenmadyavidhiṃ muktvā kṣīramasya prayojayet ||195||
laṅghanaiḥ pācanairdoṣaśodhanaiḥ śamanairapi |
vimadyasya kaphe kṣīṇe jāte daurbalyalāghave ||196||
tasya madyavidagdhasya vātapittādhikasya ca |
grīṣmopataptasya taroryathā varṣaṃ tathā payaḥ ||197||
payasā'bhihṛte roge bale jāte nivartayet |
kṣīraprayogaṃ madyaṃ ca krameṇālpālpamācaret ||198||
vicchinnamadyaḥ sahasā yo'timadyaṃ niṣevate |
dhvaṃsako [1] vikṣayaścaiva rogastasyopajāyate ||199||
vyādhyupakṣīṇadehasya duścikitsyatamau hi tau |
tayorliṅgaṃ cikitsā ca yathāvadupadekṣyate ||200||
śleṣmaprasekaḥ kaṇṭhāsyaśoṣaḥ śabdāsahiṣṇutā |
tandrānidrātiyogaśca jñeyaṃ dhvaṃsakalakṣaṇam ||201||
hṛtkaṇṭharogaḥ sammohaśchardiraṅgarujā jvaraḥ |
tṛṣṇā kāsaḥ śiraḥśūlametadvikṣayalakṣaṇam ||202||
tayoḥ karma tadeveṣṭaṃ vātike yanmadātyaye |
tau hi prakṣīṇadehasya jāyete durbalasya vai ||203||
bastayaḥ sarpiṣaḥ pānaṃ prayogaḥ kṣīrasarpiṣoḥ |
abhyaṅgodvartanasnānānyannapānaṃ ca vātanut ||204||
dhvaṃsako vikṣayaścaiva karmaṇā'nena śāmyati |
yuktamadyasya madyottho na vyādhirupajāyate ||205||
nivṛttaḥ sarvamadyebhyo naro yaśca jitendriyaḥ |
śārīramānasairdhīmān vikārairna sa yujyate ||206||
tatra ślokāḥ-
yatprabhāvā bhagavatī surā peyā yathā ca sā |
yaddravyā yasya yā ceṣṭā yogaṃ cāpekṣate yathā ||207||
yathā madayate yaiśca guṇairyuktā mahāguṇā |
yo mado madabhedāśca ye trayaḥ svasvalakṣaṇāḥ ||208||
ye ca madyakṛtā doṣā guṇā ye ca madātmakāḥ |
yacca trividhamāpānaṃ yathāsattvaṃ ca lakṣaṇam ||209||
ye sahāyāḥ sukhāḥ pāne [1] cirakṣipramadā narāḥ |
madātyayasya yo heturlakṣaṇaṃ yad yathā ca yat ||210||
madyaṃ madyotthitān rogān hanti yaśca kriyākramaḥ |
sarvaṃ taduktamakhilaṃ madātyayacikitsite ||211||
ityagniveśakṛte tantre carakapratisaṃskṛte cikitsāsthāne
madātyayacikitsitaṃ nāma caturviṃśo'dhyāyaḥ ||24||

Chapter -25
athāto dvivraṇīyacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||

parāvarajñamātreyaṃ gatamānamadavyatham |
agniveśo guruṃ kāle vinayādidamabravīt ||3||
bhagavan! pūrvamuddiṣṭau dvau vraṇau rogasaṅgrahe |
tayorliṅgaṃ cikitsāṃ ca vaktumarhasi śarmada! ||4||

ityagniveśasya vaco niśamya gururabravīt |
yau vraṇau pūrvamuddiṣṭau nijaścāgantureva ca ||5||
śrūyatāṃ vidhivat saumya! tayorliṅgaṃ ca [1] bheṣajam |
nijaḥ śarīradoṣottha āganturbāhyahetujaḥ ||6||
vadhabandhaprapatanāddaṃṣṭrādantanakhakṣatāt |
āgantavo vraṇāstadvadviṣasparśāgniśastrajāḥ ||7||
mantrāgadapralepādyairbheṣajairhetubhiśca te |
liṅgaikadeśairnirdiṣṭā viparītā nijairvraṇaiḥ [2] ||8||
vraṇānāṃ nijahetūnāmāgantūnāmaśāmyatām |
kuryāddoṣabalāpekṣī nijānāmauṣadhaṃ yathā ||9||

yathāsvairhetubhirduṣṭā vātapittakaphā nṛṇām |
bahirmārgaṃ samāśritya janayanti nijān vraṇān ||10||
stabdhaḥ kaṭhinasaṃsparśo mandasrāvo'titīvraruk [1] |
tudyate sphurati śyāvo vraṇo mārutasambhavaḥ ||11||
sampūraṇaiḥ snehapānaiḥ snigdhaiḥ svedopanāhanaiḥ |
pradehaiḥ pariṣekaiśca vātavraṇamupācaret ||12||
tṛṣṇāmohajvarasve(kle)dadāhaduṣṭyavadāraṇaiḥ |
vraṇaṃ pittakṛtaṃ vidyādgandhaiḥ srāvaiśca pūtikaiḥ ||13||
śītalairmadhuraistiktaiḥ pradehapariṣecanaiḥ |
sarpiṣpānairvirekaiśca paittikaṃ śamayedvraṇam ||14||
bahupiccho guruḥ snigdhaḥ stimito mandavedanaḥ |
pāṇḍuvarṇo'lpasaṅkledaścirakārī kaphavraṇaḥ ||15||
kaṣāyakaṭurūkṣoṣṇaiḥ pradehapariṣecanaiḥ |
kaphavraṇaṃ praśamayettathā laṅghanapācanaiḥ [3] ||16||
tau dvau nānātvabhedena niruktā viṃśatirvraṇāḥ |
teṣāṃ parīkṣā trividhā, praduṣṭā dvādaśa smṛtāḥ ||17||
sthānānyaṣṭau tathā gandhāḥ, parisrāvāścaturdaśa |
ṣoḍaśopadravā doṣāścatvāro viṃśatistathā ||18||
tathā copakramāḥ siddhāḥ ṣaṭtriṃśat samudāhṛtāḥ |
vibhajyamānāñchṛṇu [1] me sarvānetān yatheritān ||19||
kṛtyotkṛtyastathā [1] duṣṭo'duṣṭo marmasthito na ca |
saṃvṛto dāruṇaḥ srāvī saviṣo viṣamasthitaḥ ||20||
utsaṅgyutsanna eṣāṃ ca vraṇān vidyādviparyayāt |
iti nānātvabhedena niruktā [2] viṃśatirvraṇāḥ ||21||
darśanapraśnasaṃsparśaiḥ parīkṣā trividhā smṛtā |
vayovarṇaśarīrāṇāmindriyāṇāṃ ca darśanāt ||22||
hetvartisātmyāgnibalaṃ parīkṣyaṃ vacanādbudhaiḥ |
sparśānmārdavaśaitye ca parīkṣye saviparyaye ||23||
śveto'vasannavartmā'tisthūlavartmā'tipiñjaraḥ [1] |
nīlaḥśyāvo'tipiḍako raktaḥ kṛṣṇo'tipūtikaḥ ||24||
ropyaḥ kumbhīmukhaśceti praduṣṭā dvādaśa vraṇāḥ |
caturviṃśatiruddiṣṭā [2] doṣāḥ kalpāntareṇa vai ||25||
tvaksirāmāṃsamedo'sthisnāyumarmāntarāśrayāḥ |
vraṇasthānāni nirdiṣṭānyaṣṭāvetāni saṅgrahe ||26||

sarpistailavasāpūyaraktaśyāvāmlapūtikāḥ |
vraṇānāṃ vraṇagandhajñairaṣṭau gandhāḥ prakīrtitāḥ ||27||

lasīkājalapūyāsṛgghāridrāruṇapiñjarāḥ |
kaṣāyanīlaharitasnigdharūkṣasitāsitāḥ ||28||
iti rūpaiḥ samuddiṣṭā vraṇasrāvāścaturdaśa |
visarpaḥ pakṣaghātaśca sirāstambho'patānakaḥ ||29||
mohonmādavraṇarujo jvarastṛṣṇā hanugrahaḥ |
kāsaśchardiratīsāro hikkā śvāsaḥ savepathuḥ ||30||
ṣoḍaśopadravāḥ proktā vraṇānāṃ vraṇacintakaiḥ |31|
snāyukledātsirākledādgāmbhīryātkṛmibhakṣaṇāt [1] ||31||
asthibhedāt saśalyatvāt saviṣatvācca [2] sarpaṇāt |
nakhakāṣṭhaprabhedācca carmalomātighaṭṭanāt [3] ||32||
mithyābandhādati snehādatibhaiṣajyakarṣaṇāt |
ajīrṇādatibhuktācca viruddhāsātmyabhojanāt ||33||
śokāt krodhāddivāsvapnādvyāyāmānmaithunāttathā |
vraṇā na praśamaṃ yānti niṣkriyatvācca dehinām ||34||
parisrāvācca gandhācca doṣāccopadravaiḥ saha |
vraṇānāṃ bahudoṣāṇāṃ kṛcchratvaṃ copajāyate ||35||
tvaṅmāṃsajaḥ sukhe deśe taruṇasyānupadravaḥ |
dhīmato'bhinavaḥ kāle sukhasādhyaḥ smṛto vraṇaḥ ||36||
guṇairanyatamairhīnastataḥ kṛcchro vraṇaḥ smṛtaḥ |
sarvairvihīno vijñeyastvasādhyo nirupakramaḥ [1] ||37||

vraṇānāmāditaḥ kāryaṃ yathāsannaṃ viśodhanam |
ūrdhvabhāgairadhobhāgaiḥ śastrairbastibhireva ca ||38||
sadyaḥ śuddhaśarīrāṇāṃ praśamaṃ yānti hi vraṇāḥ |39|

yathākramamataścordhvaṃ śṛṇu sarvānupakramān ||39||
śophaghnaṃ ṣaḍvidhaṃ caiva śastrakarmāvapīḍanam |
nirvāpaṇaṃ sasandhānaṃ svedaḥ śamanameṣaṇam ||40||
śodhanau ropaṇīyau ca kaṣāyau sapralepanau |
dve taile tadguṇe [1] patraṃ chādane dve ca bandhane ||41||
bhojyamutsādanaṃ dāho dvividhaḥ sāvasādanaḥ |
kāṭhinyamārdavakare dhūpanālepane śubhe ||42||
vraṇāvacūrṇanaṃ varṇyaṃ ropaṇaṃ lomarohaṇam |
iti ṣaṭtriṃśaduddiṣṭā vraṇānāṃ samupakramāḥ ||43||
pūrvarūpaṃ bhiṣagbuddhvā vraṇānāṃ śophamāditaḥ |
raktāvasecanaṃ kuryādajātavraṇaśāntaye ||44||
śodhayedbahudoṣāṃstu svalpadoṣān vilaṅghayet |
pūrvaṃ kaṣāyasarpirbhirjayedvā mārutottarān ||45||
nyagrodhodumbarāśvatthaplakṣavetasavalkalaiḥ |
sasarpiṣkaiḥ pralepaḥ syācchophanirvāpaṇaḥ param ||46||
vijayā madhukaṃ vīrā bisagranthiḥ śatāvarī |
nīlotpalaṃ nāgapuṣpaṃ pradehaḥ syāt sacandanaḥ ||47||
saktavo madhukaṃ sarpiḥ pradehaḥ syāt saśarkaraḥ |
avidāhīni cānnāni śophe bheṣajamuttamam ||48||
sa cedevamupakrāntaḥ śopho na praśamaṃ vrajet |
tasyopanāhaiḥ pakvasya pāṭanaṃ hitamucyate ||49||
tailena sarpiṣā vā'pi tābhyāṃ vā saktupiṇḍikā |
sukhoṣṇā śophapākārthamupanāhaḥ praśasyate ||50||
satilā sātasībījā dadhyamlā saktupiṇḍikā |
sakiṇvakuṣṭhalavaṇā śastā syādupanāhane ||51||
rugdāharāgatodaiśca vidagdhaṃ śophamādiśet |
jalabastisamasparśaṃ sampakvaṃ pīḍitonnatam ||52||
umā'tho gugguluḥ saudhaṃ payo dakṣakapotayoḥ |
viṭ palāśabhavaḥ kṣāro hemakṣīrī mukūlakaḥ ||53||
ityukto bheṣajagaṇaḥ pakvaśothaprabhedanaḥ |
sukumārasya, kṛcchrasya śastraṃ tu paramucyate ||54||
pāṭanaṃ vyadhanaṃ caiva chedanaṃ lepanaṃ tathā |
pracchanaṃ sīvanaṃ caiva ṣaṅvidhaṃ śastrakarma tat ||55||
nāḍīvraṇāḥ pakvaśothāstathā kṣatagudodaram |
antaḥśalyāśca ye śophāḥ [1] pāṭyāste tadvidhāśca ye ||56||
dakodarāṇi sampakvā gulmā ye ye ca raktajāḥ |
vyadhyāḥ śoṇitarogāśca visarpapiḍakādayaḥ ||57||
udvṛttān sthūlaparyantānutsannān kaṭhiṇān vraṇān |
arśaḥprabhṛtyadhīmāṃsaṃ chedanenopapādayet ||58||
kilāsāni sakuṣṭhāni likhellekhyāni buddhimān |
vātāsṛggranthipiḍakāḥ sakoṭhā raktamaṇḍalam ||59||
kuṣṭhānyabhihataṃ cāṅgaṃ śothāṃśca pracchayedbhiṣak |
sīvyaṃ kukṣyudarādyaṃ tu gambhīraṃ yadvipāṭitam ||60||
iti ṣaḍvidhamuddiṣṭaṃ śastrakarma manīṣibhiḥ |61|
sūkṣmānanāḥ koṣavanto ye vraṇāstānprapīḍayet ||61||
kalāyāśca masūrāśca godhūmāḥ sahareṇavaḥ |
kalkīkṛtāḥ praśasyante niḥsnehā vraṇapīḍane ||62||
śālmalītvagbalāmūlaṃ tathā nyagrodhapallavāḥ |
nyagrodhādikamuddiṣṭaṃ balādikamathāpi vā ||63||
ālepanaṃ nirvapaṇaṃ tadvidyāttaiśca [1] secanam |
sarpiṣā śatadhautena payasā madhukāmbunā ||64|
nirvāpayet suśītena raktapittottarān vraṇān |65|

lambāni vraṇamāṃsāni pralipya madhusarpiṣā ||65||
sandadhīta samaṃ vaidyo bandhanaiścopapādayet |
tānsamānsusthitāñjñātvā phalinīlodhrakaṭphalaiḥ ||66||
samaṅgādhātakīyuktaiścūrṇitairavacūrṇayet |
pañcavalkalacūrṇairvā śukticūrṇasamāyutaiḥ ||67||
dhātakīlodhracūrṇairvā tathā rohanti te vraṇāḥ |68|
asthibhagnaṃ cyutaṃ sandhiṃ sandadhīta samaṃ punaḥ ||68||
samena samamaṅgena kṛtvā'nyena vicakṣaṇaḥ |
sthiraiḥ kavalikābandhaiḥ kuśikābhiśca saṃsthitam ||69||
paṭṭaiḥ prabhūtasarpiṣkairbadhnīyādacalaṃ sukham |
avidāhibhirannaiśca paiṣṭikaistamupācaret ||70||
glānirhi na hitā tasya sandhiviśleṣakārikā |
vicyutābhihatāṅgānāṃ visarpādīnupadravān ||71||
upācaredyathākālaṃ [1] kālajñaḥ svāccikitsitāt |72|
śuṣkā mahārujaḥ stabdhā ye vraṇā mārutottarāḥ |
svedyāḥ saṅkarakalpena te syuḥ kṛśarapāyasaiḥ ||72||
grāmyabailāmbujānūpairvaiśavāraiśca saṃskṛtaiḥ |
utkārikābhiścoṣṇābhiḥ sukhī syādvraṇitastathā ||73||
sadāhā vedanāvanto ye vraṇā mārutottarāḥ |
teṣāmumāṃ tilāṃścaiva bhṛṣṭān payasi nirvṛtān ||74||
tenaiva payasā piṣṭvā kuryādālepanaṃ bhiṣak |
balā guḍūcī madhukaṃ pṛśniparṇī śatāvarī ||75||
jīvantī śarkarā kṣīraṃ tailaṃ matsyavasā ghṛtam |
saṃsiddhā samadhūcchiṣṭā śūlaghnī snehaśarkarā ||76||
dvipañcamūlakvathitenāmbhasā payasā'thavā [1] |
sarpiṣā vā satailena koṣṇena pariṣecayet ||77||
yavacūrṇaṃ samadhukaṃ satilaṃ saha sarpiṣā |
dadyādālepanaṃ koṣṇaṃ dāhaśūlopaśāntaye ||78||
upanāhaśca kartavyaḥ satilo mudgapāyasaḥ |
sūkṣmānanā bahusrāvāḥ koṣavantaśca ye vraṇāḥ |
na ca marmāśritāsteṣāmeṣaṇaṃ hitamucyate ||80||
dvividhāmeṣaṇīṃ vidyānmṛdvīṃ ca kaṭhināmapi |
audbhidairmṛdubhirnālairlohānāṃ vā śalākayā ||81||
gambhīre māṃsale deśe pāṭyaṃ lauhaśalākayā |
eṣyaṃ vidyādvraṇaṃ nālairviparītamato bhiṣak ||82||

pūtigandhān vivarṇāṃśca bahusrāvānmahārujaḥ |
vraṇānaśuddhān vijñāya śodhanaiḥ samupācaret ||83||
triphalā khadiro dārvī nyagrodhādirbalā [1] kuśaḥ |
nimbakolakapatrāṇi kaṣāyāḥ śodhanā matāḥ ||84||
tilakalkaḥ salavaṇo dve haridre trivṛddhṛtam |
madhukaṃ nimbapatrāṇi pralepo vraṇaśodhanaḥ ||85||
nātirakto nātipāṇḍurnātiśyāvo na cātiruk |
na cotsanno na cotsaṅgī śuddho ropyaḥ paraṃ vraṇaḥ ||86||
nyagrodhodumbarāśvatthakadambaplakṣavetasāḥ |
karavīrārkakuṭajāḥ kaṣāyā vraṇaropaṇāḥ ||87||
candanaṃ padmakiñjalkaṃ dārvītvaṅnīlamutpalam |
mede mūrvā samaṅgā ca yaṣṭyāhvaṃ vraṇaropaṇam ||88||
prapauṇḍarīkaṃ jīvantī gojihvā dhātakī balā |
ropaṇaṃ satilaṃ dadyāt pralepaṃ saghṛtaṃ vraṇe ||89||
kampillakaṃ viḍaṅgāni vatsakaṃ triphalāṃ balām |
paṭolaṃ picumardaṃ ca lodhraṃ mustaṃ priyaṅgukam ||90||
khadiraṃ dhātakīṃ sarjamelāmagurucandane |
piṣṭvā sādhyaṃ bhavettailaṃ tat paraṃ vraṇaropaṇam ||91||
prapauṇḍarīkaṃ madhukaṃ kākolyau dve ca candane |
siddhametaiḥ samaistailaṃ paraṃ syādvraṇaropaṇam ||92||
dūrvāsvarasasiddhaṃ vā tailaṃ kampillakena vā |
dārvītvacaśca kalkena pradhānaṃ vraṇaropaṇam ||93||
yenaiva vidhinā tailaṃ ghṛtaṃ tenaiva sādhayet |
raktapittottaraṃ dṛṣṭvā ropaṇīyaṃ vraṇaṃ bhiṣak ||94|
should be applied as paste with ghee for wound healing. Kampillaka (Mallotus philippinensis Muell 
kadambārjunanimbānāṃ pāṭalyāḥ pippalasya ca |
vraṇapracchādane vidvān patrāṇyarkasya cādiśet ||95||
vārkṣo'thavā''jinaḥ kṣaumaḥ paṭṭo vraṇahitaḥ smṛtaḥ |
bandhaśca dvividhaḥ śasto vraṇānāṃ savyadakṣiṇaḥ ||96||

lavaṇāmlakaṭūṣṇāni vidāhīni gurūṇi ca |
varjayedannapānāni vraṇī maithunameva ca ||97||
nātiśītagurusnigdhamavidāhi yathāvraṇam |
annapānaṃ vraṇahitaṃ hitaṃ cāsvapanaṃ divā ||98||

stanyāni jīvanīyāni bṛṃhaṇīyāni yāni ca |
utsādanārthaṃ nimnānāṃ vraṇānāṃ tāni kalpayet ||99||
bhūrjagranthyaśmakāsīsamadhobhāgāni gugguluḥ |
vraṇāvasādanaṃ tadvat kalaviṅkakapotaviṭ ||100||

rudhire'tipravṛtte tu cchinne cchedye'dhimāṃsake |
kaphagranthiṣu gaṇḍeṣu vātastambhānilārtiṣu ||101||
gūḍhapūyalasīkeṣu gambhīreṣu sthireṣu ca |
kalāpteṣu [1] cāṅgadeśeṣu karmāgneḥ sampraśasyate ||102||
madhūcchiṣṭena tailena majjakṣaudravasāghṛtaiḥ |
taptairvā vividhairlohairdaheddāhaviśeṣavit ||103||
rūkṣāṇāṃ sukumārāṇāṃ gambhīrānmārutottarān |
dahet snehamadhūcchiṣṭairlohaiḥ kṣaudraistato'nyathā ||104||
bāladurbalavṛddhānāṃ garbhiṇyā raktapittinām |
tṛṣṇājvaraparītānāmabalānāṃ viṣādinām ||105||
nāgnikarmopadeṣṭavyaṃ snāyumarmavraṇeṣu ca |
saviṣeṣu ca śalyeṣu netrakuṣṭhavraṇeṣu ca ||106||
rogadoṣabalāpekṣī mātrākālāgnikovidaḥ |
śastrakarmāgnikṛtyeṣu kṣāramapyavacārayet ||107||
kaṭhinatvaṃ vraṇā yānti gandhaiḥ sāraiśca dhūpitāḥ |
sarpirmajjavasādhūpaiḥ śaithilyaṃ yānti hi vraṇāḥ ||108||
rujaḥ srāvāśca gandhāśca kṛmayaśca vraṇāśritāḥ |
śaithilyaṃ mārdavaṃ cāpi dhūpanenopaśāmyati ||109||
lodhranyagrodhaśuṅgāni khadirastriphalā ghṛtam |
pralepo vraṇaśaithilyasaukumāryaprasādhanaḥ ||110||
sarujaḥ kaṭhināḥ stabdhā nirāsrāvāśca ye vraṇāḥ |
yavacūrṇaiḥ sasarpiṣkairbahuśastān pralepayet ||111||
mudgaṣaṣṭikaśālīnāṃ pāyasairvā yathākramam |
saghṛtairjīvanīyairvā tarpayettānabhīkṣṇaśaḥ ||112||
kakubhodumbarāśvatthalodhrajāmbavakaṭphalaiḥ |
tvacamāśveva gṛhṇanti tvakcūrṇaiścūrṇitā vraṇāḥ ||113||
manaḥśilailā [1] mañjiṣṭhā lākṣā ca rajanīdvayam |
pralepaḥ saghṛtakṣaudrastvagviśuddhikaraḥ paraḥ ||114||
ayorajaḥ sakāsīsaṃ triphalākusumāni ca |
karoti lepaḥ kṛṣṇatvaṃ [2] sadya eva navatvaci ||115||
kālīyakanatāmrāsthihemakāntārasottamaiḥ [3] |
lepaḥ sagomayarasaḥ savarṇīkaraṇaḥ paraḥ ||116||
dhyāmakāśvatthaniculamūlaṃ lākṣā sagairikā |
sahemaścāmṛtāsaṅgaḥ kāsīsaṃ ceti varṇakṛt ||117||
catuṣpadānāṃ tvaglomakhuraśṛṅgāsthibhasmanā |
tailāktā cūrṇitā bhūmirbhavellomavatī punaḥ ||118||
ṣoḍaśopadravā ye ca vraṇānāṃ parikīrtitāḥ |
teṣāṃ cikitsā nirdiṣṭā yathāsvaṃ sve cikitsite ||119||
tatra ślokau-
dvau vraṇau vraṇabhedāśca parīkṣā duṣṭireva ca |
sthānāni gandhāḥ srāvāśca sopasargāḥ kriyāśca yāḥ ||120||
vraṇādhikāre sapraśnametannavakamuktavān |
munirvyāsasamāsābhyāmagniveśāya dhīmate ||121||
ityagniveśakṛte tantre carakapratisaṃskṛte dṛḍhabalasampūrite cikitsāsthāne dvivraṇīyacikitsitaṃ nāma pañcaviṃśo'dhyāyaḥ ||25||


Chapter 26
athātastrimarmīyacikitsitamadhyāyaṃvyākhyāsyāmaḥ||1||
itihasmāhabhagavānātreyaḥ||2||

saptottaraṃmarmaśataṃyaduktaṃśarīrasaṅkhyāmadhikṛtyatebhyaḥ|
marmāṇibastiṃhṛdayaṃśiraścapradhānabhūtānivadantitajjñāḥ||3||
prāṇāśrayāt,tānihipīḍayantovātādayo'sūnapipīḍayanti|
tatsaṃśritānāmanupālanārthaṃmahāgadānāṃśṛṇusaumyarakṣām||4||
kaṣāyatiktoṣaṇarūkṣabhojyaiḥ
pakvāśayekupyaticedapānaḥsrotāṃsyadhogānibalīsaruddhvā||5||
karotiviṇmārutamūtrasaṅgaṃkramādudāvartamataḥsughoram|
rugbastihṛtkukṣyudareṣvabhīkṣṇaṃsapṛṣṭhapārśveṣvatidāruṇāsyāt||6||
ādhmānahṛllāsavikartikāścatodo'vipākaścasabastiśothaḥ|
varco'pravṛttirjaṭharecagaṇḍānyūrdhvaścavāyurvihatogudesyāt||7||
kṛcchreṇaśuṣkasyacirātpravṛttiḥsyādvātanuḥsyātkhararūkṣaśītā|
tataścarogājvaramūtrakṛcchrapravāhikāhṛdgrahaṇīpradoṣāḥ||8||
vamyāndhyabādhiryaśiro'bhitāpavātodarāṣṭhīlamanovikārāḥ|
tṛṣṇāsrapittārucigulmakāsaśvāsapratiśyārditapārśvarogāḥ||9||
anyecarogābahavo'nilotthābhavantyudāsvartakṛtāḥsughorāḥ|
cikitsitaṃcāsyayathāvadūrdhvaṃpravakṣyatetacchṛṇucāgniveśa! ||10||
taṃtailaśītajvaranāśanākaṃsvedairyathoktaiḥpravilīnadoṣam|
upācaredvartinirūhabastisnehairvirekairanulomanānnaiḥ||11||
śyāmātrivṛnmāgadhikāṃsadantīṃgomūtrapiṣṭāṃdaśabhāgamāṣām|
sanīlikāṃdvirlavaṇāṃguḍenavartiṃkarāṅguṣṭhanibhāṃvidadhyāt||12||
piṇyākasauvarcalahiṅgubhirvāsasarṣapatryūṣaṇayāvaśūkaiḥ|
krimighnakampillakaśaṅkhinībhiḥsudhārkajakṣīraguḍairyutābhiḥ||13||
syātpippalīsarṣaparāḍhaveśmadhūmaiḥsagomūtraguḍaiścavartiḥ|
śyāmāphalālābukapippalīnāṃnāḍyā'thavātatpradhamettucūrṇam||14||
rakṣoghnatumbīkarahāṭakṛṣṇācūrṇaṃsajīmūtakasaindhavaṃvā|
snigdhegudetānyanulomayantinarasyavarco'nilamūtrasaṅgam||15||
teṣāṃvighātetubhiṣagvidadhyātsvabhyaktasusvinnatanornirūham|
ūrdhvānulomauṣadhamūtratailakṣārāmlavātaghnayutaṃsutīkṣṇam||16||
vāte'dhike'mlaṃlavaṇaṃsatailaṃ, kṣīreṇapittetu, kaphesamūtram|
samūtravarco'nilasaṅgamāśugudaṃsirāścapraguṇīkaroti||17||
trivṛtsudhāpatratilādiśākagrāmyaudakānūparasairyavānnam|
anyaiścasṛṣṭānilamūtraviṅbhiradyātprasannāguḍasīdhupāyī||18||
bhūyo'nubandhetubhavedvirecyomūtraprasannādadhimaṇḍaśuktaiḥ|
svasthaṃtupaścādanuvāsayettaṃraukṣyāddhisaṅgo'nilavarcasoścet||19||
dviruttaraṃhiṅguvacāgnikuṣṭhaṃsuvarcikācaivaviḍaṅgacūrṇam|
sukhāmbunā''nāhavisūcikārtihṛdrogagulmordhvasamīraṇaghnam||20||
vacābhayācitrakayāvaśūkānsapippalīkātiviṣānsakuṣṭhān|
uṣṇāmbunā''nāhavimūḍhavātānpītvājayedāśurasaudanāśī||21||
hiṅgūgragandhābiḍaśuṇṭhyajājīharītakīpuṣkaramūlakuṣṭham|
yathottaraṃbhāgavivṛddhametatplīhodarājīrṇavisūcikāsu||22||
sthirādivargasyapunarnavāyāḥśampākapūtīkakarañjayośca|
siddhaḥkaṣāyedvipalāṃśikānāṃprasthoghṛtātsyātpratiruddhavāte||23||
phalaṃcamūlaṃcavirecanoktaṃhiṅgvarkamūlaṃdaśamūlamagryam|
snukcitrakaścaivapunarnavācatulyānisarvairlavaṇānipañca||24||
snehaiḥsamūtraiḥsahajarjarāṇiśarāvasandhauvipacetsulipte|
pakvaṃsupiṣṭaṃlavaṇaṃtadannaiḥpānaistathā''nāharujāghnamadyāt||25||

hṛtstambhamūrdhāmayagauravābhyāmudgārasaṅgenasapīnasena|
ānāhamāmaprabhavaṃjayettupracchardanairlaṅghanapācanaiśca||26||
(gulmodarabradhnārśaḥplīhodāvartayoniśukragademedaḥkaphasaṃsṛṣṭemārutarakte'vagāḍheca||27||
gṛdhrasipakṣavadhādiṣuvirecanārheṣuvātarogeṣu|
vātevibaddhamārgemedaḥkaphapittaraktena||28||
payasāmāṃsarasairvātriphalārasayūṣamūtramadirābhiḥ|
doṣānubandhayogātpraśastameraṇḍajaṃtailam||29||
tadvātanutsvabhāvātsaṃyogavaśādvirecanāccajayet|
medosṛkpittakaphonmiśrānilarogajittasmāt||30||
balakoṣṭhavyādhivaśādāpañcapalābhavenmātrā|
mṛdukoṣṭhālpabalānāṃsahabhojyaṃtatprayojyaṃsyat) ||31||
ityudāvartacikitsā|
vyāyāmatīkṣṇauṣadharūkṣamadyaprasaṅganityadrutapṛṣṭhayānāt|
ānūpamatsyādhyaśanādajīrṇātsyurmūtrakṛcchrāṇinṛṇāmihāṣṭau||32||
pṛthaṅmalāḥsvaiḥkupitānidānaiḥsarve'thavākopamupetyabastau|
mūtrasyamārgaṃparipīḍayantiyadātadāmūtrayatīhakṛcchrāt||33||
tīvrārujovaṅkṣaṇabastimeḍhresvalpaṃmuhurmūtrayatīhavātāt|
pītaṃsaraktaṃsarujaṃsadāhaṃkṛcchrānmuhurmūtrayatīhapittāt||34||
basteḥsaliṅgasyagurutvaśothaumūtraṃsapicchaṃkaphamūtrakṛcchre|
sarvāṇirūpāṇitusannipātādbhavantitatkṛcchratamaṃhikṛcchram||35||
viśoṣayedbastigataṃsaśukraṃmūtraṃsapittaṃpavanaḥkaphaṃvā|
yadātadā'śmaryupajāyatetukrameṇapitteṣvivarocanāgoḥ||36||

kadambapuṣpākṛtiraśmatulyāślakṣṇātripuṭyapyathavā'pimṛdvī|
mūtrasyacenmārgamupaitiruddhvāmūtraṃrujaṃtasyakarotibastau||37||
sasevanīmehanabastiśūlaṃviśīrṇadhāraṃcakarotimūtram|
mṛdnātimeḍhraṃsatuvedanārtomuhuḥśakṛnmuñcatimehateca||38||
kṣobhātkṣatemūtrayatīhasāsṛktasyāḥsukhaṃmehaticavyapāyāt|39|
eṣā'śmarīmārutabhinnamūrtiḥsyāccharkarāmūtrapathātkṣarantī||39||
(reto'bhighātābhihatasyapuṃsaḥpravartateyasyatumūtrakṛcchram|
syādvedanāvaṅkṣaṇabastimeḍhretasyātiśūlaṃvṛṣaṇātivṛtte||40||
śukreṇasaṃruddhagatipravāhomūtraṃsakṛcchreṇavimuñcatīha|
tamaṇḍayoḥstabdhamitibruvantireto'bhighātātpravadantikṛcchram||41||
śukraṃmalāścaivapṛthakpṛthagvāmūtrāśayasthāḥprativārayanti|
tadvyāhataṃmehanabastiśūlaṃmūtraṃsaśukraṃkurutevibaddham||42||
stabdhaścaśūnobhṛśavedanaścatudyetabastirvṛṣaṇaucatasya|43|
kṣatābhighātātkṣatajaṃkṣayādvāprakopitaṃbastigataṃvibaddham||43||
tīvrārtimūtreṇasahāśmarītvamāyātitasminnatisañciteca|
ādhmātatāṃvindatigauravaṃcabasterlaghutvaṃcaviniḥsṛte'smin||44||
itimūtrakṛcchranidānam|
abhyañjanasnehanirūhabastisnehopanāhottarabastisekān|
sthirādibhirvātaharaiścasiddhāndadyādrasāṃścānilamūtrakṛcchre||45||
punarnavairaṇḍaśatāvarībhiḥpattūravṛścīrabalāśmabhidbhiḥ|
dvipañcamūlenakulatthakolayavaiścatoyotkvathitekaṣāye||46||
tailaṃvarāharkṣavasāghṛtaṃcatairevakalkairlavaṇaiścasādhyam|
tanmātrayā''śupratihantipītaṃśūlānvitaṃmārutamūtrakṛcchram||47||
etānicānyānivarauṣadhānipiṣṭāniśastānyapicopanāhe|
syurlābhatastailaphalānicaivasnehāmlayuktānisukhoṣṇavanti||48||
sekāvagāhāḥśiśirāḥpradehāgraiṣmovidhirbastipayovirekāḥ|
drākṣāvidārīkṣurasairghṛtaiścakṛcchreṣupittaprabhaveṣukāryāḥ||49||
śatāvarīkāśakuśaśvadaṃṣṭrāvidāriśālīkṣukaśerukāṇām|
kvāthaṃsuśītaṃmadhuśarkarābhyāṃyuktaṃpibetpaittikamūtrakṛcchrī||50||
pibetkaṣāyaṃkamalotpalānāṃśṛṅgāṭakānāmathavāvidāryāḥ|
daṇḍairakāṇāmathavā'pimūlaṃpūrveṇakalpenatathā'mbuśītam||51||
ervārubījaṃtrapuṣātkusumbhātsakuṅkumaḥsyādvṛṣakaścapeyaḥ|
drākṣārasenāśmariśarkarāsusarveṣukṛcchreṣupraśastaeṣaḥ||52||
ervārubījaṃmadhukaṃsadārupaittepibettaṇḍuladhāvanena|
dārvīṃtathaivāmalakīrasenasamākṣikāṃpittakṛtetukṛcchre||53||
kṣāroṣṇatīkṣṇauṣadhamannapānaṃsvedoyavānnaṃvamanaṃnirūhāḥ|
takraṃsatiktauṣadhasiddhatailamabhyaṅgapānaṃkaphamūtrakṛcchre||54||
vyoṣaṃśvadaṃṣṭrātruṭisārasāsthikolapramāṇaṃmadhumūtrayuktam|
pibettruṭiṃkṣaudrayutāṃkadalyārasenakaiḍaryarasenavā'pi||55||
takreṇayuktaṃśitivārakasyabījaṃpibetkṛcchravināśahetoḥ|
pibettathātaṇḍuladhāvanenapravālacūrṇaṃkaphamūtrakṛcchre||56||
saptacchadāragvadhakebukailādhavaṃkarañjaṃkuṭajaṃguḍūcīm|
paktvājaletenapibedyavāgūṃsiddhaṃkaṣāyaṃmadhusaṃyutaṃvā||57||
sarvaṃtridoṣaprabhavetuvāyoḥsthānānupūrvyāprasamīkṣyakāryam|
tribhyo'dhikeprāgvamanaṃkaphesyātpittevirekaḥpavanetubastiḥ||58||
itimūtrakṛcchracikitsā|
kriyāhitāsā'śmariśarkarābhyāṃkṛcchreyathaivehakaphānilābhyām|
kāryā'śmarībhedanapātanāyaviśeṣayuktaṃśṛṇukarmasiddham||59||
pāṣāṇabhedaṃvṛṣakaṃśvadaṃṣṭrāpāṭhābhayāvyoṣaśaṭīnikumbhāḥ|
hiṃsrākharāśvāśitivārakāṇāmervārukāṇāṃtrapuṣasyabījam||60||
utkuñcikāhiṅgusavetasāmlaṃsyāddvebṛhatyauhapuṣāvacāca|
cūrṇaṃpibedaśmaribhedapakvaṃsarpiścagomūtracaturguṇaṃtaiḥ||61||
mūlaṃśvadaṃṣṭrekṣurakorubūkātkṣīreṇapiṣṭaṃbṛhatīdvayācca|
āloḍyadadhnāmadhureṇapeyaṃdinānisaptāśmaribhedanāya||62||
punarnavāyorajanīśvadaṃṣṭrāphalgupravālāścasadarbhapuṣpāḥ|
kṣīrāmbumadyekṣurasaiḥsupiṣṭaṃpeyaṃbhavedaśmariśarkarāsu||63||
truṭiṃsurāhvaṃlavaṇānipañcayavāgrajaṃkundurukāśmabhedau|
kampillakaṃgokṣurakasyabījamervārubījaṃtrapuṣasyabījam||64||
cūrṇīkṛtaṃcitrakahiṅgumāsīyavānitulyaṃtriphalādvibhāgam|
amlairaśuktairasamadyayuṣaiḥpeyaṃhigulmāśmaribhedanārtham||65||
bilvapramāṇoghṛtatailabhṛṣṭoyūṣaḥkṛtaḥśigrukamūlakalkāt|
śīto'śmabhitsyāddadhimaṇḍayuktaḥpeyaḥprakāmaṃlavaṇenayuktaḥ||66||
jalenaśobhāñjanamūlakalkaḥśītohitaścāśmariśarkarāsu|
sitopalāvāsamayāvaśūkākṛcchreṣusarveṣvapibheṣajaṃsyāt||67||
pītvā'thamadyaṃnigadaṃrathenahayenavāśīghrajavenayāyāt|
taiḥśarkarāpracyavate'śmarītuśamyennacecchalyaviduddharettām||68||
retobhighātaprabhavetukṛcchresamīkṣyadoṣaṃpratikarmakuryāt|
kārpāsamūlaṃvṛṣakāśmabhedaubalāsthirādīnigavedhukāca||69||
vṛścīraaindrīcapunarnavācaśatāvarīmadhvasanākhyaparṇyau|
tatkvāthasiddhaḥpavanerasaḥsyātpitte'dhikekṣīramathāpisarpiḥ||70||
kaphecayūṣādikamannapānaṃsaṃsargajesarvahitaḥkramaḥsyāt|
evaṃnacecchāmyatitasyayuñjyātsurāṃpurāṇāṃmadhukāsavaṃvā||71||
vihaṅgamāṃsānicabṛṃhaṇāyabastīṃścaśukrāśayaśodhanārtham|
śuddhasyatṛptasyacavṛṣyayogaiḥpriyānukūlāḥpramadāvidheyāḥ||72||
raktodbhavetūtpalanālatālakāsekṣubālekṣukaśerukāṇi|
pibetsitākṣaudrayutānikhādedikṣuṃvidārīṃtrapuṣāṇicaiva||73||
ghṛtaṃśvadaṃṣṭrāsvarasenasiddhaṃkṣīreṇacaivāṣṭaguṇenapeyam|
sthirādikānāṃkanakādikānāmekaikaśovāvidhinaivatena||74||
kṣīreṇabastirmadhurauṣadhaiḥsyāttailenavāsvāduphalotthitena|
yanmūtrakṛcchrevihitaṃtupaittekāryaṃtutacchoṇitamūtrakṛcchre||75||
vyāyāmasandhāraṇaśuṣkarūkṣapiṣṭānnavātārkakaravyavāyān|
kharjūraśālūkakapitthajambūbisaṃkaṣāyaṃnarasaṃbhajeta||76||
ityaśmarīcikitsā|
vyāyāmatīkṣṇātivirekabasticintābhayatrāsagadāticārāḥ|
chardyāmasandhāraṇakarśanānihṛdrogakartṝṇitathā'bhighātaḥ||77||
vaivarṇyamūrcchājvarakāsahikkāśvāsāsyavairasyatṛṣāpramohāḥ|
chardiḥkaphotkleśarujo'ruciścahṛdrogajāḥsyurvividhāstathā'nye||78||
hṛcchūnyabhāvadravaśoṣabhedastambhāḥsamohāḥpavanādviśeṣaḥ|
pittāttamodūyanadāhamohāḥsantrāsatāpajvarapītabhāvāḥ||79||
stabdhaṃgurusyātstimitaṃcamarmakaphātprasekajvarakāsatandrāḥ|
vidyāttridoṣaṃtvapisarvaliṅgaṃtīvrārtitodaṃkṛmijaṃsakaṇḍūm||80||
tailaṃsasauvīrakamastutakraṃvāteprapeyaṃlavaṇaṃsukhoṣṇam|
mūtrāmbusiddhaṃlavaṇaiścatailamānāhagulmārtihṛdāmayaghnam||81||
punarnavāṃdārusapañcamūlaṃrāsnāṃyavānbilvakulatthakolam|
paktvājaletenavipācyatailamabhyaṅgapāne'nilahṛdgadadhnam||82||
harītakīnāgarapuṣkarāhvairvayaḥkayasthālavaṇaiścakalkaiḥ|
sahiṅgubhiḥsādhitamagryasarpirgulmesahṛtpārśvagade'nilotthe||83||
sapuṣkarāhvaṃphalapūramūlaṃmahauṣadhaṃśaṭyabhayācakalkāḥ|
kṣārāmbusarpirlavaṇairvimiśrāḥsyurvātahṛdrogavikartikāghnāḥ||84||
kvāthaḥkṛtaḥpauṣkaramātuluṅgapalāśabhūtīkaśaṭīsurāhvaiḥ|
sanāgarājājivacāyavānīkṣāraḥsukhoṣṇolavaṇaścapeyaḥ||85||
pathyāśaṭīpauṣkarapañcakolātsamātuluṅgādyamakenakalkaḥ|
guḍaprasannālavaṇaiścabhṛṣṭohṛtpārśvapṛṣṭhodarayoniśūle||86||
syāttryūṣaṇaṃdvetriphalesapāṭhenidigdhikāgokṣurakaubaledve|
ṛddhistruṭistāmalakīsvaguptāmedemadhūkaṃmadhukaṃsthirāca||87||
śatāvarījīvakapṛśniparṇyaudravyairimairakṣasamaiḥsupiṣṭaiḥ|
prasthaṃghṛtasyehapacedvidhijñaḥprasthenadadhnātvathamāhiṣeṇa||88||
mātrāṃpalaṃcārdhapalaṃpicuṃvāprayojayenmākṣikasamprayuktām|
śvāsesakāsetvathapāṇḍurogehalīmakehṛdgrahaṇīpradoṣe||89||
śītāḥpradehāḥpariṣecanānitathāvirekohṛdipittaduṣṭe|
drākṣāsitākṣaudraparūṣakaiḥsyācchuddhetupittāpahamannapānam||90||
yaṣṭyāhvikātiktakarohiṇībhyāṃkalkaṃpibeccāpisitājalena|
kṣatecasarpīṃṣihitānisarpirguḍāścayetānprasamīkṣyasamyak||91||
dadyādbhiṣagdhanvarasāṃścagavyakṣīrāśināṃpittahṛdāmayeṣu|
tairevasarvepraśamaṃprayāntipittāmayāḥśoṇitasaṃśrayāye||92||
drākṣābalāśreyasiśarkarābhiḥkharjūravīrarṣabhakotpalaiśca|
kākolimedāyugajīvakaiścakṣīreṇasiddhaṃmahiṣīghṛtaṃsyāt||93||
kaśerukāśaivalaśṛṅgaveraprapauṇḍarīkaṃmadhukaṃbisasya|
granthiścasarpiḥpayasāpacettaiḥkṣaudrānvitaṃpittahṛdāmayaghnam||94||
sthirādikalkaiḥpayasācasiddhaṃdrākṣārasenekṣurasenavā'pi|
sarpirhitaṃsvāduphalekṣujāścarasāḥsuśītāhṛdipittaduṣṭe||95||
In case of aggravated pitta dosha:

svinnasyavāntasyavilaṅghitasyakriyākaphaghnīkaphamarmaroge|
kaulatthadhānyaiścarasairvavānnaṃpānānitīkṣṇānicaśaṅkarāṇi||96||
mūtreśṛtāḥkaṭphalaśṛṅgaverapītadrupathyātiviṣāḥpradeyāḥ|
kṛṣṇāśaṭīpuṣkaramūlarāsnāvacābhayānāgaracūrṇakaṃ[ca||97||
udumbarāśvatthavaṭārjunākhyepālāśarauhītakakhādireca|
kvāthetrivṛttryūṣaṇacūrṇasiddholehaḥkaphaghno'śiśirāmbuyuktaḥ||98||
śilāhvayaṃvābhiṣagapramattaḥprayojayetkalpavidhānadiṣṭam|
prāśaṃ tathā''gastyamathāpi lehaṃ rasāyanaṃ brāhmamathāmalakyāḥ||99||

tridoṣajelaṅghanamāditaḥsyādannaṃcasarveṣuhitaṃvidheyam|
hīnātimadhyatvamavekṣyacaivakāryaṃtrayāṇāmapikarmaśastam||100||
bhukte'dhikaṃjīryatiśūlamalpaṃjīrṇesthitaṃcetsuradārukuṣṭham|
satilvakaṃdvelavaṇeviḍaṅgamuṣṇāmbunāsātiviṣaṃpibetsaḥ||101||
jīrṇe'dhikesnehavirecanaṃsyātphalairvirecyoyadijīryatisyāt|
triṣvevakāleṣvadhiketuśūletīkṣṇaṃhitaṃmūlavirecanaṃsyāt||102||
prāyo'niloruddhagatiḥprakupyatyāmāśayeśodhanamevatasmāt|
kāryaṃtathālaṅghanapācanaṃca..... |103|
... sarvaṃkṛmighnaṃkṛmihṛdgadeca||103||
itihṛdrogacikitsā|
sandhāraṇājīrṇarajotibhāṣyakrodhartuvaiṣamyaśirobhitāpaiḥ|
prajāgarātisvapanāmbuśītairavaśyayāmaithunabāṣpadhūmaiḥ||104||
saṃstyānadoṣeśirasipravṛddhovāyuḥpratiśyāyamudīrayettu|
ghrāṇārtitodaukṣavathurjalābhaḥsrāvo'nilātsasvaramūrdharogaḥ||105||
nāsāgrapākajvaravaktraśoṣatṛṣṇoṣṇapītasravaṇānipittāt|
kāsārucisrāvaghanaprasekāḥkaphādguruḥsrotasicāpikaṇḍūḥ||106||
sarvāṇirūpāṇitusannipātātsyuḥpīnasetīvraruje'tiduḥkhe|107|
sarvo'tivṛddho'hitabhojanāttuduṣṭapratiśyāyaupekṣitaḥsyāt||107||
tatasturogāḥkṣavathuścanāsāśoṣaḥpratīnāhaparisravauca|
ghrāṇasyapūtitvamapīnasaścasapākaśothārbudapūyaraktāḥ||108||
arūṃṣiśīrṣaśravaṇākṣirogakhālityaharyarjunalomabhāvāḥ|
tṛṭśvāsakāsajvararaktapittavaisvaryaśoṣāścatatobhavanti||109||
rodhābhighātasravaśoṣapākairghrāṇaṃyutaṃyaścanavettigandham|
durgandhicāsyaṃbahuśaḥprakopiduṣṭapratiśyāyamudāharettam||110||
saṃspṛśyamarmāṇyanilastumūrdhniviṣvakpathasthaḥkṣavathuṃkaroti|
kruddhaḥsasaṃśoṣyakaphaṃtunāsāśṛṅgāṭakaghrāṇaviśoṣaṇaṃca||111||
ucchvāsamārgaṃtukaphaḥsavātorundhyātpratīnāhamudāharettam|
yomastuluṅgādghanapītapakvaḥkaphaḥsravedeṣaparisravastu||112||
vaivarṇyadaurgandhyamupekṣayātusyātpūtinasyaṃśvayathurbhramaśca|
ānahyateyasyaviśuṣyatecapraklidyatedhūpyaticāpināsā||113||
navettiyogandharasāṃścajanturjuṣṭaṃvyavasyettamapīnasena|
taṃcānilaśleṣmabhavaṃvikāraṃbrūyātpratiśyāyasamānaliṅgam||114||
sadāharāgaḥśvayathuḥsapākaḥsyādghrāṇapāko'picaraktapittāt|
ghrāṇāśritāsṛkprabhṛtīnpradūṣyakurvantināsāśvayathuṃmalāśca||115||
ghrāṇetathocchvāsagatiṃnirudhyamāṃsāsradoṣādapicārbudāni|
ghrāṇātsravedvāśravaṇānmukhādvāpittāktamasraṃtvapipūyaraktam||116||
kuryātsapittaḥpavanastvagādīnsandūṣyacārūṃṣisapākavanti|
nāsāpradīptevanarasyayasyadīptaṃtutaṃrogamudāharanti||117||
itināsāroganidānam|
bhṛśārtiśūlaṃsphuratīhavātātpittātsadāhārtikaphādgurusyāt|
sarvaistridoṣaṃkrimibhistukaṇḍūrdaurgandhyatodārtiyutaṃśiraḥsyāt||118||
itiśiroroganidānam|
mukhāmayemārutajetuśoṣakārkaśyaraukṣyāṇicalārujaśca|
kṛṣṇāruṇaṃniṣpatanaṃsaśītaṃprasraṃsanaspandanatodabhedāḥ||119||
tṛṣṇājvarasphoṭakatāludāhādhūmāyanaṃcāpyavadīrṇatāca|
pittātsamūrcchāvividhārujaścavarṇāścaśuklāruṇavarṇavarjyāḥ||120||
kaṇḍūrgurutvaṃsitavijjalatvaṃsneho'rucirjāḍyakaphaprasekau|
utkleśamandānalatācatandrārujaścamandāḥkaphavakraroge||121||
sarvāṇirūpāṇituvakrarogebhavantiyasminsatusarvajaḥsyāt|
saṃsthānadūṣyākṛtināmabhedāccaitecatuḥṣaṣṭividhābhavanti||122||
śālākyatantre'bhihitāniteṣāṃnimittarūpākṛtibheṣajāni|
yathāpradeśaṃtucaturvidhasyakriyāṃpravakṣyāmimukhāmayasya||123||
itimukharoganidānam|
vātādibhiḥśokabhayātilobhakrodhairmanoghnāśanagandharūpaiḥ|
arocakāḥsyuḥparihṛṣṭadantaḥkaṣāyavakraścamato'nilena||124||
kaṭvamlamuṣṇaṃvirasaṃcapūtipittenavidyāllavaṇaṃcavakram|
mādhuryapaicchilyagurutvaśaityavibaddhasambaddhayutaṃkaphena||125||
arocakeśokabhayānilobhakrodhādyahṛdyāśanagandhajesyāt|
svābhāvikaṃvakramathāruciścatridoṣajenaikarasaṃbhavettu||126||
ityarocakanidānam|
nādo'tirukkarṇamalasyaśoṣaḥsrāvastanuścāśravaṇaṃcavātāt|
śophaḥsarāgodaraṇaṃvidāhaḥsapītapūtiśravaṇaṃcapittāt||127||
vaiśrutyakaṇḍūsthiraśophaśuklasnigdhaśrutiḥśleṣmabhave'lparukca|
sarvāṇirūpāṇitusannipātātsrāvaścatatrādhikadoṣavarṇaḥ||128||
itikarṇaroganidānam|
alpasturāgo'nupadehavāṃścasatodabhedo'nilajākṣiroge|
pittātsadāho'tirujaḥsarāgaḥpītopadehaḥsubhṛśoṣṇavāhī||129||
śuklopadehaṃbahupicchilāśrunetraṃkaphātsyādgurutāsakaṇḍuḥ|
sarvāṇirūpāṇitusannipātānnetrāmayāḥṣaṇṇavatistubhedāt||130||
teṣāmabhivyaktirabhipradiṣṭāśālākyatantreṣucikitsitaṃca|
parādhikāretunavistaroktiḥśastetitenātrananaḥprayāsaḥ||131||
itinetraroganidānam|
tejo'nilādyaiḥsahakeśabhūmiṃdagdhvā''śukuryātkhalatiṃnarasya|
kiñcittudagdhvāpalitānikuryāddhariprabhatvaṃcaśiroruhāṇām||132||
ityūrdhvajatrūtthagadaikadeśastantrenibaddho'yamaśūnyatārtham|
ataḥparaṃbheṣajasaṅgrahaṃtunibodhasaṅkṣepataucyamānam||133||
itikhālityaroganidānam|
vātātsakāsavaisvaryesakṣāraṃpīnasevṛtam|
pibedrasaṃpayaścoṣṇaṃsnaihikaṃdhūmamevavā||134||
śatāhvātvagbalāmūlaṃsyonākairaṇḍabilvajam|
sāragvadhaṃpibedvartiṃmadhūcchiṣṭavasāghṛtaiḥ||135||
athavāsaghṛtānsaktūnkṛtvāmallakasampuṭe|
navapratiśyāyavatāṃdhūmaṃvaidyaḥprayojayet||136||
śaṅkhamūrdhalalāṭārtaupāṇisvedopanāhanam|
svabhyaktekṣavathusrāvarodhādausaṅkarādayaḥ||137||
ghreyāścarohiṣājājīvacātarkāricorakāḥ|
tvakpatramaricailānāṃcūrṇāvāsopakuñcikāḥ||138||
srotaḥśṛṅgāṭanāsākṣiśoṣetailaṃcanāvanam|
prabhāvyājetilānkṣīretenapiṣṭāṃstaduṣmaṇā||139||
mandasvinnānsayaṣṭyāhvacūrṇāṃstenaivapīḍayet|
daśamūlasyaniṣkvātherāsnāmadhukakalkavat||140||
siddhaṃsasaindhavaṃtailaṃdaśakṛtvo'ṇutatsmṛtam|
snigdhasyāsthāpanairdoṣaṃnirharedvātapīnase||141||
snigdhāmloṣṇaiścalaghvannaṃgrāmyādīnāṃrasairhitam|
uṣṇāmbunāsnānapānenivātoṣṇapratiśrayaḥ||142||
paittesarpiḥpibetsiddhaṃśṛṅgaveraśṛtaṃpayaḥ|
pācanārthaṃpibetpakvekāryaṃmūrdhavirecanam||144||
pāṭhādvirajanīmūrvāpippalījātipallavaiḥ|
dantyācasādhitaṃtailaṃnasyaṃsyātpakvapīnase||145||
pūyāsreraktapittaghnāḥkaṣāyānāvanānica|
pākadāhāḍhyarūkṣeṣuśītālepāḥsasecanāḥ||146||
ghreyanasyopacārāścakaṣāyāḥsvāduśītalāḥ|
mandapittepratiśyāyesnigdhaiḥkuryādvirecanam||147||
ghṛtaṃkṣīraṃyavāḥśālirgodhūmājāṅgalārasāḥ|
śītāmlāstiktaśākāniyūṣāmudgādibhirhitāḥ||148||
gauravārocakeṣvādau laṅghanaṃ kaphapīnase |
svedāḥsekāścapākārthaṃlipteśirasisarpiṣā||149||
laśunaṃmudgacūrṇenavyoṣakṣāraghṛtairyutam|
deyaṃkaphaghnavamanamutkliṣṭaśleṣmaṇehitam||150||
apīnasepūtinasyevrāṇasrāvesakaṇḍuke|
dhūmaḥśasto'vapīḍaścakaṭubhiḥkaphapīnase||151||
manaḥśilāvacāvyoṣaṃviḍaṅgaṃhiṅgugugguluḥ|
cūrṇoghreyaḥpradhamanaṃkaṭubhiścaphalaistathā||152||
bhārgīmadanatarkārīsurasādivipācite|
mūtrelākṣāvacālambāviḍaṅgaṃkuṣṭhapippalī||153||
kṛtvākalkaṃkarañjaṃcatailaṃtaiḥsārṣapaṃpacet|
pākānmukteghanenasyametanmedonibhekaphe||154||
snigdhasyavyāhatevegecchardanaṃkaphapīnase|
vamanīyaśṛtakṣīratilamāṣayavāgunā||155||
vārtākakulakavyoṣakulatthāḍhakimudgajāḥ|
yūṣāḥkaphaghnamannaṃcaśastamuṣṇāmbuseca(va)nam||156||
sarvajitpīnaseduṣṭekāryaṃśophecaśophajit|
kṣāro'rbudādhimāṃseṣukriyāśeṣeṣvavekṣyaca||157||
itipīnasanāsārogacikitsā|
vātikeśirasorogesnehānsvedānsanāvanān|
pānānnamupanāhāṃścakuryādvātāmayāpahān||158||
tailabhṛṣṭairagurvādyaiḥsukhoṣṇairupanāhanam|
jīvanīyaiḥsumanasāmatsyairmāṃsaiścaśasyate||159||
rāsnāsthirādibhiḥsiddhaṃsakṣīraṃnasyamartinut|
tailaṃrāsnādvikākolīśarkarābhirathāpivā||160||
balāmadhūkayaṣṭyāhvavidārīcandanotpalaiḥ|
jīvakarṣabhakadrākṣāśarkarābhiścasādhitaḥ||161||
prasthastailasyasakṣīrojāṅgalārdhatulārase|
nasyaṃsarvordhvajatrūtthavātapittāmayāpaham||162||
daśamūlabalārāsnātriphalāmadhukaiḥsaha|
mayūraṃpakṣapittāntraśakṛttuṇḍāṅghrivarjitam||163||
jalepaktvāghṛtaprasthaṃtasminkṣīrasamaṃpacet|
madhuraiḥkārṣikaiḥkalkaiḥśirorogārditāpaham||164||
karṇākṣināsikājihvātālvāsyagalaroganut|
māyūramitivikhyātamūrdhvajatrugadāpaham||165||
etenaivakaṣāyeṇaghṛtaprasthaṃvipācayet|
caturguṇenapayasākalkairebhiścakārṣikaiḥ||166||
jīvantītriphalāmedāmṛdvīkardhiparūṣakaiḥ|
samaṅgācavikābhārgīkāśmarīsuradārubhiḥ||167||
ātmaguptāmahāmedātālakharjūramastakaiḥ|
mṛṇālabisaśālūkaśṛṅgījīvakapadmakaiḥ||168||
śatāvarīvidārīkṣubṛhatīsārivāyugaiḥ|
mūrvāśvadaṃṣṭrarṣabhakaśṛṅgāṭakakaserukaiḥ||169||
rāsnāsthirātāmalakīsūkṣmailāśaṭipauṣkaraiḥ|
punarnavātugākṣīrīkākolīdhanvayāsakaiḥ||170||
kharjūrākṣoṭavātāmamuñjātābhiṣukairapi|
dravyairebhiryathālābhaṃpūrvakalpenasādhitam||171||
nasyepānetathā'bhyaṅgebastaucaivaprayojayet|
śirorogeṣusarveṣukāseśvāsecadāruṇe||172||
manyāpṛṣṭhagraheśoṣesvarabhedetathā'rdite|
yonyasṛkśukradoṣeṣuśastaṃvandhyāsutapradam||173||
ṛtusnātātathānārīpītvāputraṃprasūyate|
mahāmāyūramityetadghṛtamātreyapūjitam||174||
itimahāmāyūraghṛtam|
ākhubhiḥkukkuṭairhaṃsaiḥśaśaiścāpihibuddhimān|
kalpenānenavipacetsarpirūrdhvagadāpaham||175||
paitteghṛtaṃpayaḥsekāḥśītālepāḥsanāvanāḥ|
jīvanīyānisarpīṃṣipānānnaṃcāpipittanut||176||
candanośīrayaṣṭyāhvabalāvyāghranakhotpalaiḥ|
kṣīrapiṣṭaiḥpradehaḥsyācchṛtairvāpariṣecanam||177||
tvakpatraśarkarākalkaḥsupiṣṭastaṇḍulāmbunā|
kāryo'vapīḍaḥsarpiścanasyaṃtasyānupaittike||178||
yaṣṭyāhvacandanānantākṣīrasiddhaṃghṛtaṃhitam|
nāvanaṃśarkarādrākṣāmadhūkairvā'pipittaje||179||
kaphajesveditaṃdhūmanasyapradhamanādibhiḥ|
śuddhaṃpralepapānānnaiḥkaphaghnaiḥsamupācaret||180||
purāṇasarpiṣaḥpānaistīkṣṇairbastibhirevaca|
kaphānilotthitedāhaḥśeṣayoraktamokṣaṇam||181||
eraṇḍanaladakṣaumaguggulvagurucandanaiḥ|
dhūmavartiṃpibedgandhairakuṣṭhatagaraistathā||182||
sannipātabhavekāryāsannipātahitākriyā|
krimijecaivakartavyaṃtīkṣṇaṃmūrdhavirecanam||183||
tvagdantīvyāghrakarajaviḍaṅganavamālikāḥ|
apāmārgaphalaṃbījaṃnaktamālaśirīṣayoḥ|
kṣavako'śmantakobilvaṃharidrāhiṅguyūthikā||184||
phaṇijjhakaścataistailamavimūtrecaturguṇe|
siddhaṃsyānnāvanaṃcūrṇaṃcaiṣāṃpradhamanaṃhitam||185||
phalaṃśigrukarañjābhyāṃsavyoṣaṃcāvapīḍakaḥ|
kaṣāyaḥsvarasaḥkṣāraścūrṇaṃkalko'vapīḍakaḥ||186||
itiśirorogacikitsā|
śuktatiktakaṭukṣaudrakaṣāyaiḥkavalagrahaḥ|
dhūmaḥpradhamanaṃśuddhiradhaśchardanalaṅghanam||187||
bhojyaṃcamukharogeṣuyathāsvaṃdoṣanuddhitam|
pippalyagurudārvītvagyavakṣārarasāñjanam||188||
pāṭhāṃtejovatīṃpathyāṃsamabhāgaṃvicūrṇayet|
mukharogeṣusarveṣusakṣaudraṃtadvidhārayet||189||
sīdhumādhavamādhvīkaiḥśreṣṭho'yaṃkavalagrahaḥ|
tejohvāmabhayāmelāṃsamaṅgāṃkaṭukāṃghanam||190||
pāṭhāṃjyotiṣmatīṃlodhraṃdārvīṃkuṣṭhaṃcacūrṇayet|
dantānāṃgharṣaṇaṃraktasrāvakaṇḍūrujāpaham||191||
pañcakolakatālīsapatrailāmaricatvacaḥ|
palāśamuṣkakakṣārayavakṣārāścacūrṇitāḥ||192||
guḍepurāṇedviguṇekvathiteguṭikāḥkṛtāḥ|
karkandhumātrāḥsaptāhaṃsthitāmuṣkakabhasmani||193||
kaṇṭharogeṣusarveṣudhāryāḥsyuramṛtopamāḥ|
gṛhadhūmoyavakṣāraḥpāṭhāvyoṣaṃrasāñjanam||194||
tejohvātriphalālodhraṃcitrakaśceticūrṇitam|
sakṣaudraṃdhārayedetadgalarogavināśanam||195||
kālakaṃnāmataccūrṇaṃdantāsyagalaroganut|
itikālakacūrṇam|
manaḥśilāyavakṣāroharitālaṃsasaindhavam||196||
dārvītvakcetitaccūrṇaṃmākṣikeṇasamāyutam|
mūrcchitaṃghṛtamaṇḍenakaṇṭharogeṣudhārayet||197||
mukharogeṣucaśreṣṭhaṃpītakaṃnāmakīrtitam|
itipītakacūrṇam|
mṛdvīkākaṭukāvyoṣaṃdārvītvaktriphalāghanam||198||
mūrcchitaṃghṛtamaṇḍenakaṇṭharogeṣudhārayet|
pāṭhārasāñjanaṃmūrvātejohveticacūrṇitam||199||
kṣaudrayuktaṃvidhātavyaṃgalarogebhiṣagjitam|
yogāstvetetrayaḥproktāvātapittakaphāpahāḥ||200||
kaṭukātiviṣāpāṭhādārvīmustakaliṅgakāḥ|
gomūtrakvathitāḥpeyāḥkaṇṭharogavināśanāḥ||201||
svarasaḥkvathitodārvyāghanībhūtorasakriyā|
sakṣaudrāmukharogāsṛgdoṣanāḍīvraṇāpahā||202||
tāluśoṣetvatṛṣṇasyasarpirauttarabhaktikam|
nāvanaṃmadhurāḥsnigdhāḥśītāścaivarasāhitāḥ||203||
mukhapākesirākarmaśiraḥkāyavirecanam|
mūtratailaghṛtakṣaudrakṣīraiścakavalagrahāḥ||204||
sakṣaudrāstriphalāpāṭhāmṛdvīkājātipallavāḥ|
kaṣāyatiktakāḥśītāḥkvāthāścamukhadhāvanāḥ||205||
tulāṃkhadirasārasyadviguṇāmarimedasaḥ|
prakṣālyajarjarīkṛtyacaturdroṇe'mbhasaḥpacet||206||
droṇaśeṣaṃkaṣāyaṃtaṃpūtvābhūyaḥpacecchanaiḥ|
tatastasminghanībhūtecūrṇīkṛtyākṣabhāgikam||207||
candanaṃpadmakośīraṃmañjiṣṭhādhātakīghanam|
prapauṇḍarīkaṃyaṣṭyāhvatvagelāpadmakeśaram||208||
lākṣāṃrasāñjanaṃmāṃsītriphalālodhravālakam|
rajanyauphalinīmelāṃsamaṅgāṃkaṭphalaṃvacām||209||
yavāsāgurupattaṅgagairikāñjanamāvapet|
lavaṅganakhakakkolajātikośānpalonmitān||210||
karpūrakuḍavaṃcāpikṣipecchīte'vatārite|
tatastuguṭikāḥkāryāḥśuṣkāścāsyenadhārayet||211||
tailaṃcānenakalkenakaṣāyeṇacasādhayet|
dantānāṃcalanabhraṃśaśauśiryakrimiroganut||212||
mukhapākāsyadaurgandhyajāḍyārocakanāśanam|
srāvopalepapaicchilyavaisvaryagalaśoṣanut||213||
dantāsyagalarogeṣusarveṣvetatparāyaṇam|
khadirādiguṭīkeyaṃtailaṃcakhadirādikam||214||
itikhadirādiguṭikātailaṃca|
arucaukavalagrāhādhūmāḥsamukhadhāvanāḥ|
manojñamannapānaṃcaharṣaṇāśvāsanānica||215||
kuṣṭhasauvarcalājājīśarkarāmaricaṃbiḍam|
dhātryelāpadmakośīrapippalyutpalacandanam||216||
lodhraṃtejovatīpathyātryūṣaṇaṃsayavāgrajam|
ārdradāḍimaniryāsaścājājīśarkarāyutaḥ||217||
satailamākṣikāstvetecatvāraḥkavalagrahāḥ|
caturo'rocakānhanyurvātādyekajasarvajān||218||
kāravīmaricājājīdrākṣāvṛkṣāmladāḍimam|
sauvarcalaṃguḍaḥkṣaudraṃsarvārocakanāśanam||219||
bastiṃsamīraṇe, pittevirekaṃ, vamanaṃkaphe|
kuryāddhṛdyānukūlāniharṣaṇaṃcamanoghnaje||220||
ityarocakacikitsā|
karṇaśūletuvātaghnīhitāpīnasavatkriyā|
pradehāḥpūraṇaṃnasyaṃpākasrāvevraṇakriyāḥ||221||
bhojyānicayathādoṣaṃkuryātsnehāṃścapūraṇān|
hiṅgutumbaruśuṇṭhībhistailaṃtusārṣapaṃpacet||222||
etaddhipūraṇaṃśreṣṭhaṃkarṇaśūlanivāraṇam|
devadāruvacāśuṇṭhīśatāhvākuṣṭhasaindhavaiḥ||223||
tailaṃsiddhaṃbastamūtrekarṇaśūlanivāraṇam|
varāṭakānsamāhṛtyadahenmṛdbhājanenave||224||
tadbhasmaścyotayettenagandhatailaṃvipācayet|
rasāñjanasyaśuṇṭhyāścakalkābhyāṃkarṇaśūlanut||225||
śuṣkamūlakaśuṇṭhānāṃkṣārohiṅgumahauṣadham|
śatapuṣpāvacākuṣṭhaṃdāruśigrurasāñjanam||226||
sauvarcalayavakṣārasvarjikodbhidasaindhavam|
bhūrjagranthirbiḍaṃmustaṃmadhuśuktaṃcaturguṇam||227||
mātuluṅgarasaścaivakadalyārasaevaca|
sarvairetairyathoddiṣṭaiḥkṣāratailaṃvipācayet||228||
bādhiryaṃkarṇanādaścapūyasrāvaścadāruṇaḥ|
krimayaḥkarṇaśūlaṃcapūraṇādasyanaśyati||229||
mukhakarṇākṣirogeṣuyathoktaṃpīnasevidhim|
kuryādbhiṣaksamīkṣyādaudoṣakālabalābalam||230||
itikarṇarogacikitsā|
utpannamātretaruṇenetrarogebiḍālakaḥ|
kāryodāhopadehāśruśopharāgānivāraṇaḥ||231||
nāgaraṃsaindhavaṃsarpirmaṇḍenacarasakriyā|
nighṛṣṭaṃvātiketadvanmadhusaindhavagairikam||232||
tathāśāvarakaṃlodhraṃghṛtabhṛṣṭaṃbiḍālakaḥ|
tadvatkāryoharītakyāghṛtabhṛṣṭorujāpahaḥ||233||
paittikecandanānantāmañjiṣṭhābhirbiḍālakaḥ|
kāryaḥpadmakayaṣṭyāhvamāṃsīkālīyakaistathā||234||
gairikaṃsaindhavaṃmustaṃrocanācarasakriyā|
kaphekāryātathākṣaudraṃpriyaṅguḥsamanaḥśilā||235||
sannipātetusarvaiḥsyādbahirakṣṇoḥpralepanam|
pakṣmāṇyaspṛśyatākāryaṃsampakvetvañjanaṃtryahāt||236||
āścyotanaṃmārutajekvāthobilvādibhirhitaḥ|
koṣṇaḥsairaṇḍatarkārībṛhatīmadhuśigrubhiḥ||237||
pṛthvīkādārvimañjiṣṭhālākṣādvimadhukotpalaiḥ|
kvāthaḥsaśarkaraḥśītaḥpūraṇaṃraktapittanut||238||
nāgaratriphalāmustanimbavāsārasaḥkaphe|
koṣṇamāścyotanaṃmiśrairoṣadhaiḥsānnipātake||239||
bṛhatyeraṇḍamūlatvakśigroḥpuṣpaṃsasaindhavam|
ajākṣīreṇapiṣṭaṃsyādvartirvātākṣiroganut||240||
sumanaḥkorakāḥśaṅkhstriphalāmadhukaṃbalā|
pittaraktāpahāvartiḥpiṣṭādivyenavāriṇā||241||
saindhavaṃtriphalāvyoṣaṃśaṅkhanābhiḥsamudrajaḥ|
phenaḥśaileyakaṃsarjovartiḥśleṣmākṣiroganut||242||
amṛtāhvābisaṃbilvaṃpaṭolaṃchāgalaṃśakṛt|
prapauṇḍarīkaṃyaṣṭyāhvaṃdārvīkālānusārivā||243||
eṣāmaṣṭapalānbhāgānsudhautāñjarjarīkṛtān|
toyepaktvārasepūtebhūyaḥpakveraseghane||244||
karṣaṃcaśvetamaricājjātīpuṣpānnavātpalam|
cūrṇaṃkṣiptvākṛtāvartiḥsarvaghnīdṛkprasādanī||245||
śaṅkhapravālavaidūryalauhatāmraplavāsthibhiḥ|
srotojaśvetamaricairvartiḥsarvākṣiroganut||246||
śāṇārdhaṃmaricāddvaucapippalyarṇavaphenayoḥ|
śāṇārdhaṃsaindhavācchāṇānavasauvīrakāñjanāt||247||
piṣṭaṃsusūkṣmaṃcitrāyāṃcūrṇāñjanamidaṃśubham|
kaṇḍūkācakaphārtānāṃmalānāṃcaviśodhanam||248||
bastamūtretryahaṃsthāpyamelācūrṇaṃsubhāvitam|
cūrṇāñjanaṃhitaimiryakrimipillamalāpaham||249||
sauvīramañjanaṃtutthaṃtāpyodhāturmanaḥśilā|
cakṣuṣyāmadhukaṃlohāmaṇayaḥpauṣpamañjanam||250||
saindhavaṃśaukarīdaṃṣṭrākatakaṃcāñjanaṃśubham|
timirādiṣucurṇaṃvāvartirveyamanuttamā||251||
katakasyaphalaṃśaṅkhaḥsaindhavaṃtryūṣaṇaṃsitā|
phenorasāñjanaṃkṣaudraṃviḍaṅgānimanaḥśilā||252||
kukkuṭāṇḍakapālānivartireṣāvyapohati|
timiraṃpaṭalaṃkācaṃmalaṃcāśusukhāvatī||253||
itisukhāvatīvartiḥ|
triphalākukkuṭāṇḍatvakkāsīsamayasorajaḥ|
nīlotpalaṃviḍaṅgāniphenaṃcasaritāṃpateḥ||254||
ājenapayasāpiṣṭvābhāvayettāmrabhājane|
saptarātraṃsthitaṃbhūyaḥpiṣṭvākṣīreṇavartayet||255||
eṣādṛṣṭipradāvartirandhasyābhinnacakṣuṣaḥ||256||
itidṛṣṭipradāvartiḥ|
vadanekṛṣṇasarpasyanihitaṃmāsamañjanam||256||
tatastasmātsamṛddhṛtyasuśuṣkaṃcūrṇayedbudhaḥ|
sumanaḥkorakaiḥśuṣkairardhāṃśaiḥsaindhavenaca||257||
etannetrāñjanaṃkāryaṃtimiraghnamanuttamam|
pippalyaḥkiṃśukarasovasāsarpasyasaindhavam||258||
jīrṇaṃghṛtaṃcasarvākṣirogaghnīsyādrasakriyā|
kṛṣṇasarpavasākṣaudraṃrasodhātryārasakriyāḥ||259||
śastāsarvākṣirogeṣukācārbudamaleṣuca|
dhātrīrasāñjanakṣaudrasarpirbhisturasakriyā||260||
pittaraktākṣirogaghnītaimiryapaṭalāpahā|
dhātrīsaindhavapippalyaḥsyuralpamaricāḥsamāḥ||261||
kṣaudrayuktānihantyāndhyaṃpaṭalaṃcarasakriyā|262|
itinetrarogacikitsā|
khālityepalitevalyāṃharilomnicaśodhitam||262||
nasyaistailaiḥśirovakrapralepaiścāpyupācaret|
siddhaṃvidārīgandhādyairjīvanīyairathāpica||263||
nasyaṃsyādaṇutailaṃvākhālityapalitāpaham|
kṣīrātsahacarādbhṛṅgarājāccasaurasādrasāt||264||
prasthaistukuḍavastailādyaṣṭyāhvapalakalkitaḥ|
siddhaḥśilāsamebhāṇḍemeṣaśṛṅgādiṣusthitaḥ||265||
nasyaṃsyādbhiṣajāsamyagyojitaṃpalitāpaham|
bhiṣajākṣīrapiṣṭauvādugdhikākaravīrakau||266||
utpāṭyapalitedeyautāvubhaupalitāpahau|
mārkavasvarasātkṣīrāddviprasthaṃmadhukātpalam||267||
taiḥpacetkuḍavaṃtailāttannasyaṃpalitāpaham|
ādityavallyāmūlānikṛṣṇaśaireyakasyaca||268||
surasasyacapatrāṇipatraṃkṛṣṇaśaṇasyaca|
mārkavaḥkākamācīcamadhukaṃdevadāruca||269||
pṛthagdaśapalāṃśānipippalyastriphalā'ñjanam|
prapauṇḍarīkaṃmañjiṣṭhālodhraṃkṛṣṇāgurūtpalam||270||
āmrāsthikardamaḥkṛṣṇomṛṇālaṃraktacandanam|
nīlībhallātakāsthīnikāsīsaṃmadayantikā||271||
somarājyasanaḥśastraṃkṛṣṇaupiṇḍītacitrakau|
puṣkarārjunakāśmaryāṇyāmrajambūphalānica||272||
pṛthakpañcapalāṃśānitaiḥpiṣṭairāḍhakaṃpacet|
baibhītakasyatailasyadhātrīrasacaturguṇam||273||
kuryādādityapākaṃvāyāvacchuṣkobhavedrasaḥ|
lohapātretataḥpūtaṃsaṃśuddhamupayojayet||274||
pānenasyakriyāyāṃcaśirobhyaṅgetathaivaca|
etaccakṣuṣyamāyuṣyaṃśirasaḥsarvaroganut||275||
mahānīlamitikhyātaṃpalitaghnamanuttamam|
itimahānīlatailam|
prapauṇḍarīkamadhukapippalīcandanotpalaiḥ||276||
kārṣikaistailakuḍavodviguṇāmalakīrasaḥ|
siddhaḥsapratimarśaḥsyātsarvamūrdhagadāpahaḥ||277||
(palitaghnoviśeṣeṇakṛṣṇātreyeṇabhāṣitaḥ|)
kṣīraṃpriyālayaṣṭyāhvejīvakādyogaṇastilāḥ||278||
kṛṣṇāvaktrepralepaḥsyāddharilomanivāraṇaḥ|
tilāḥsāmalakāścaivakiñjalkomadhukaṃmadhu||279||
bṛṃhayedrañjayecaitatkeśānmūrdhapralepanāt|
pacetsaindhavaśuktāmlairayaścūrṇaṃsataṇḍulam||280||
tenāliptaṃśiraḥśuddhamasnigdhamuṣitaṃniśi|
tatprātastriphalādhautaṃsyātkṛṣṇamṛdumūrdhajam||281||
ayaścūrṇo'mlapiṣṭaścarāgaḥsatriphalovaraḥ|
kuryāccheṣeṣurogeṣukriyāṃsvāṃsvāccikitsitāt|
śeṣeṣvādaucanirdiṣṭāsiddhaucānyāpravakṣyate||282||
itikhālityādicikitsā|
sarpīṃṣyuparibhaktānisvarabhede'nilātmake|
tailaiścatuṣprayogaiścabalārāsnāmṛtāhvayaiḥ||283||
barhitittiridakṣāṇāṃpañcamūlaśṛtānrasān|
māyūraṃkṣīrasarpirvāpibettryūṣaṇamevavā||284||
paittiketuvirekaḥsyātpayaścamadhuraiḥśṛtam|
sarpirguḍāghṛtaṃtiktaṃjīvanīyaṃvṛṣasyavā||285||
kaphajesvarabhedetutīkṣṇaṃmūrdhavirecanam|
virekovamanaṃdhūmoyavānnakaṭusevanam||286||
cavyabhārgyabhayāvyoṣakṣāramākṣikacitrakān|
lihyādvāpippalīpathyetīkṣṇaṃmadyaṃpibeccasaḥ||287||
raktajesvarabhedetusaghṛtājāṅgalārasāḥ|
drākṣāvidārīkṣurasāḥsaghṛtakṣaudraśarkarāḥ||288||
yaccoktaṃkṣayakāsaghnaṃtaccasarvaṃcikitsitam|
pittajasvarabhedaghnaṃsirāvedhaścaraktaje||289||
sannipātehitāḥsarvāḥkriyānatusirāvyadhaḥ|
ityuktaṃsvarabhedasyasamāsenacikitsitam||290||
itisvarabhedacikitsā|
bhavanticātra-
vātapittakaphānṝṇāṃbastihṛnmūrdhasaṃśrayāḥ|
tasmāttatsthānasāmīpyāddhartavyāvamanādibhiḥ||291||
adhyātmalokovātādyairlokovātaravīndubhiḥ|
pīḍyatedhāryatecaivavikṛtāvikṛtaistathā||292||
viruddhairapinatveteguṇairghnantiparasparam|
doṣāḥsahajasātmyatvādviṣaṃghoramahīniva||293||

tatraślokaḥ-
trimarmajānāṃrogāṇāṃnidānākṛtibheṣajam|
vistareṇapṛthagdiṣṭaṃtrimarmīyecikitsite||294||

ityagniveśakṛtetantrecarakapratisaṃskṛte'prāptedṛḍhabalasampūritecikitsāsthānetrimarmīyacikitsitaṃnāmaṣaḍviṃśo'dhyāyaḥ||26||

Chapter 27
athātastrimarmīyacikitsitamadhyāyaṃvyākhyāsyāmaḥ||1||
itihasmāhabhagavānātreyaḥ||2||
saptottaraṃmarmaśataṃyaduktaṃśarīrasaṅkhyāmadhikṛtyatebhyaḥ|
marmāṇibastiṃhṛdayaṃśiraścapradhānabhūtānivadantitajjñāḥ||3||
prāṇāśrayāt,tānihipīḍayantovātādayo'sūnapipīḍayanti|
tatsaṃśritānāmanupālanārthaṃmahāgadānāṃśṛṇusaumyarakṣām||4||
kaṣāyatiktoṣaṇarūkṣabhojyaiḥ
pakvāśayekupyaticedapānaḥsrotāṃsyadhogānibalīsaruddhvā||5||
karotiviṇmārutamūtrasaṅgaṃkramādudāvartamataḥsughoram|
rugbastihṛtkukṣyudareṣvabhīkṣṇaṃsapṛṣṭhapārśveṣvatidāruṇāsyāt||6||
ādhmānahṛllāsavikartikāścatodo'vipākaścasabastiśothaḥ|
varco'pravṛttirjaṭharecagaṇḍānyūrdhvaścavāyurvihatogudesyāt||7||
kṛcchreṇaśuṣkasyacirātpravṛttiḥsyādvātanuḥsyātkhararūkṣaśītā|
tataścarogājvaramūtrakṛcchrapravāhikāhṛdgrahaṇīpradoṣāḥ||8||
vamyāndhyabādhiryaśiro'bhitāpavātodarāṣṭhīlamanovikārāḥ|
tṛṣṇāsrapittārucigulmakāsaśvāsapratiśyārditapārśvarogāḥ||9||
anyecarogābahavo'nilotthābhavantyudāsvartakṛtāḥsughorāḥ|
cikitsitaṃcāsyayathāvadūrdhvaṃpravakṣyatetacchṛṇucāgniveśa! ||10||
taṃtailaśītajvaranāśanākaṃsvedairyathoktaiḥpravilīnadoṣam|
upācaredvartinirūhabastisnehairvirekairanulomanānnaiḥ||11||
śyāmātrivṛnmāgadhikāṃsadantīṃgomūtrapiṣṭāṃdaśabhāgamāṣām|
sanīlikāṃdvirlavaṇāṃguḍenavartiṃkarāṅguṣṭhanibhāṃvidadhyāt||12||
piṇyākasauvarcalahiṅgubhirvāsasarṣapatryūṣaṇayāvaśūkaiḥ|
krimighnakampillakaśaṅkhinībhiḥsudhārkajakṣīraguḍairyutābhiḥ||13||
syātpippalīsarṣaparāḍhaveśmadhūmaiḥsagomūtraguḍaiścavartiḥ|
śyāmāphalālābukapippalīnāṃnāḍyā'thavātatpradhamettucūrṇam||14||
rakṣoghnatumbīkarahāṭakṛṣṇācūrṇaṃsajīmūtakasaindhavaṃvā|
snigdhegudetānyanulomayantinarasyavarco'nilamūtrasaṅgam||15||
teṣāṃvighātetubhiṣagvidadhyātsvabhyaktasusvinnatanornirūham|
ūrdhvānulomauṣadhamūtratailakṣārāmlavātaghnayutaṃsutīkṣṇam||16||
vāte'dhike'mlaṃlavaṇaṃsatailaṃ, kṣīreṇapittetu, kaphesamūtram|
samūtravarco'nilasaṅgamāśugudaṃsirāścapraguṇīkaroti||17||
trivṛtsudhāpatratilādiśākagrāmyaudakānūparasairyavānnam|
anyaiścasṛṣṭānilamūtraviṅbhiradyātprasannāguḍasīdhupāyī||18||
bhūyo'nubandhetubhavedvirecyomūtraprasannādadhimaṇḍaśuktaiḥ|
svasthaṃtupaścādanuvāsayettaṃraukṣyāddhisaṅgo'nilavarcasoścet||19||
dviruttaraṃhiṅguvacāgnikuṣṭhaṃsuvarcikācaivaviḍaṅgacūrṇam|
sukhāmbunā''nāhavisūcikārtihṛdrogagulmordhvasamīraṇaghnam||20||
vacābhayācitrakayāvaśūkānsapippalīkātiviṣānsakuṣṭhān|
uṣṇāmbunā''nāhavimūḍhavātānpītvājayedāśurasaudanāśī||21||
hiṅgūgragandhābiḍaśuṇṭhyajājīharītakīpuṣkaramūlakuṣṭham|
yathottaraṃbhāgavivṛddhametatplīhodarājīrṇavisūcikāsu||22||
sthirādivargasyapunarnavāyāḥśampākapūtīkakarañjayośca|
siddhaḥkaṣāyedvipalāṃśikānāṃprasthoghṛtātsyātpratiruddhavāte||23||
phalaṃcamūlaṃcavirecanoktaṃhiṅgvarkamūlaṃdaśamūlamagryam|
snukcitrakaścaivapunarnavācatulyānisarvairlavaṇānipañca||24||
snehaiḥsamūtraiḥsahajarjarāṇiśarāvasandhauvipacetsulipte|
pakvaṃsupiṣṭaṃlavaṇaṃtadannaiḥpānaistathā''nāharujāghnamadyāt||25||
hṛtstambhamūrdhāmayagauravābhyāmudgārasaṅgenasapīnasena|
ānāhamāmaprabhavaṃjayettupracchardanairlaṅghanapācanaiśca||26||
(gulmodarabradhnārśaḥplīhodāvartayoniśukragademedaḥkaphasaṃsṛṣṭemārutarakte'vagāḍheca||27||
gṛdhrasipakṣavadhādiṣuvirecanārheṣuvātarogeṣu|
vātevibaddhamārgemedaḥkaphapittaraktena||28||
payasāmāṃsarasairvātriphalārasayūṣamūtramadirābhiḥ|
doṣānubandhayogātpraśastameraṇḍajaṃtailam||29||
tadvātanutsvabhāvātsaṃyogavaśādvirecanāccajayet|
medosṛkpittakaphonmiśrānilarogajittasmāt||30||
balakoṣṭhavyādhivaśādāpañcapalābhavenmātrā|
mṛdukoṣṭhālpabalānāṃsahabhojyaṃtatprayojyaṃsyat) ||31||
ityudāvartacikitsā|
vyāyāmatīkṣṇauṣadharūkṣamadyaprasaṅganityadrutapṛṣṭhayānāt|
ānūpamatsyādhyaśanādajīrṇātsyurmūtrakṛcchrāṇinṛṇāmihāṣṭau||32||
pṛthaṅmalāḥsvaiḥkupitānidānaiḥsarve'thavākopamupetyabastau|
mūtrasyamārgaṃparipīḍayantiyadātadāmūtrayatīhakṛcchrāt||33||
tīvrārujovaṅkṣaṇabastimeḍhresvalpaṃmuhurmūtrayatīhavātāt|
pītaṃsaraktaṃsarujaṃsadāhaṃkṛcchrānmuhurmūtrayatīhapittāt||34||
basteḥsaliṅgasyagurutvaśothaumūtraṃsapicchaṃkaphamūtrakṛcchre|
sarvāṇirūpāṇitusannipātādbhavantitatkṛcchratamaṃhikṛcchram||35||
viśoṣayedbastigataṃsaśukraṃmūtraṃsapittaṃpavanaḥkaphaṃvā|
yadātadā'śmaryupajāyatetukrameṇapitteṣvivarocanāgoḥ||36||

kadambapuṣpākṛtiraśmatulyāślakṣṇātripuṭyapyathavā'pimṛdvī|
mūtrasyacenmārgamupaitiruddhvāmūtraṃrujaṃtasyakarotibastau||37||
sasevanīmehanabastiśūlaṃviśīrṇadhāraṃcakarotimūtram|
mṛdnātimeḍhraṃsatuvedanārtomuhuḥśakṛnmuñcatimehateca||38||
kṣobhātkṣatemūtrayatīhasāsṛktasyāḥsukhaṃmehaticavyapāyāt|39|
eṣā'śmarīmārutabhinnamūrtiḥsyāccharkarāmūtrapathātkṣarantī||39||
(reto'bhighātābhihatasyapuṃsaḥpravartateyasyatumūtrakṛcchram|
syādvedanāvaṅkṣaṇabastimeḍhretasyātiśūlaṃvṛṣaṇātivṛtte||40||
śukreṇasaṃruddhagatipravāhomūtraṃsakṛcchreṇavimuñcatīha|
tamaṇḍayoḥstabdhamitibruvantireto'bhighātātpravadantikṛcchram||41||
śukraṃmalāścaivapṛthakpṛthagvāmūtrāśayasthāḥprativārayanti|
tadvyāhataṃmehanabastiśūlaṃmūtraṃsaśukraṃkurutevibaddham||42||
stabdhaścaśūnobhṛśavedanaścatudyetabastirvṛṣaṇaucatasya|43|

kṣatābhighātātkṣatajaṃkṣayādvāprakopitaṃbastigataṃvibaddham||43||
tīvrārtimūtreṇasahāśmarītvamāyātitasminnatisañciteca|
ādhmātatāṃvindatigauravaṃcabasterlaghutvaṃcaviniḥsṛte'smin||44||
itimūtrakṛcchranidānam|
abhyañjanasnehanirūhabastisnehopanāhottarabastisekān|

sthirādibhirvātaharaiścasiddhāndadyādrasāṃścānilamūtrakṛcchre||45||
punarnavairaṇḍaśatāvarībhiḥpattūravṛścīrabalāśmabhidbhiḥ|
dvipañcamūlenakulatthakolayavaiścatoyotkvathitekaṣāye||46||
tailaṃvarāharkṣavasāghṛtaṃcatairevakalkairlavaṇaiścasādhyam|
tanmātrayā''śupratihantipītaṃśūlānvitaṃmārutamūtrakṛcchram||47||
etānicānyānivarauṣadhānipiṣṭāniśastānyapicopanāhe|
syurlābhatastailaphalānicaivasnehāmlayuktānisukhoṣṇavanti||48||
sekāvagāhāḥśiśirāḥpradehāgraiṣmovidhirbastipayovirekāḥ|
drākṣāvidārīkṣurasairghṛtaiścakṛcchreṣupittaprabhaveṣukāryāḥ||49||
śatāvarīkāśakuśaśvadaṃṣṭrāvidāriśālīkṣukaśerukāṇām|
kvāthaṃsuśītaṃmadhuśarkarābhyāṃyuktaṃpibetpaittikamūtrakṛcchrī||50||
pibetkaṣāyaṃkamalotpalānāṃśṛṅgāṭakānāmathavāvidāryāḥ|
daṇḍairakāṇāmathavā'pimūlaṃpūrveṇakalpenatathā'mbuśītam||51||
ervārubījaṃtrapuṣātkusumbhātsakuṅkumaḥsyādvṛṣakaścapeyaḥ|
drākṣārasenāśmariśarkarāsusarveṣukṛcchreṣupraśastaeṣaḥ||52||
ervārubījaṃmadhukaṃsadārupaittepibettaṇḍuladhāvanena|
dārvīṃtathaivāmalakīrasenasamākṣikāṃpittakṛtetukṛcchre||53||
kṣāroṣṇatīkṣṇauṣadhamannapānaṃsvedoyavānnaṃvamanaṃnirūhāḥ|
takraṃsatiktauṣadhasiddhatailamabhyaṅgapānaṃkaphamūtrakṛcchre||54||
vyoṣaṃśvadaṃṣṭrātruṭisārasāsthikolapramāṇaṃmadhumūtrayuktam|
pibettruṭiṃkṣaudrayutāṃkadalyārasenakaiḍaryarasenavā'pi||55||
takreṇayuktaṃśitivārakasyabījaṃpibetkṛcchravināśahetoḥ|
pibettathātaṇḍuladhāvanenapravālacūrṇaṃkaphamūtrakṛcchre||56||
saptacchadāragvadhakebukailādhavaṃkarañjaṃkuṭajaṃguḍūcīm|
paktvājaletenapibedyavāgūṃsiddhaṃkaṣāyaṃmadhusaṃyutaṃvā||57||
sarvaṃtridoṣaprabhavetuvāyoḥsthānānupūrvyāprasamīkṣyakāryam|
tribhyo'dhikeprāgvamanaṃkaphesyātpittevirekaḥpavanetubastiḥ||58||
itimūtrakṛcchracikitsā|

kriyāhitāsā'śmariśarkarābhyāṃkṛcchreyathaivehakaphānilābhyām|
kāryā'śmarībhedanapātanāyaviśeṣayuktaṃśṛṇukarmasiddham||59||
pāṣāṇabhedaṃvṛṣakaṃśvadaṃṣṭrāpāṭhābhayāvyoṣaśaṭīnikumbhāḥ|
hiṃsrākharāśvāśitivārakāṇāmervārukāṇāṃtrapuṣasyabījam||60||
utkuñcikāhiṅgusavetasāmlaṃsyāddvebṛhatyauhapuṣāvacāca|
cūrṇaṃpibedaśmaribhedapakvaṃsarpiścagomūtracaturguṇaṃtaiḥ||61||
mūlaṃśvadaṃṣṭrekṣurakorubūkātkṣīreṇapiṣṭaṃbṛhatīdvayācca|
āloḍyadadhnāmadhureṇapeyaṃdinānisaptāśmaribhedanāya||62||
punarnavāyorajanīśvadaṃṣṭrāphalgupravālāścasadarbhapuṣpāḥ|
kṣīrāmbumadyekṣurasaiḥsupiṣṭaṃpeyaṃbhavedaśmariśarkarāsu||63||
truṭiṃsurāhvaṃlavaṇānipañcayavāgrajaṃkundurukāśmabhedau|
kampillakaṃgokṣurakasyabījamervārubījaṃtrapuṣasyabījam||64||
cūrṇīkṛtaṃcitrakahiṅgumāsīyavānitulyaṃtriphalādvibhāgam|
amlairaśuktairasamadyayuṣaiḥpeyaṃhigulmāśmaribhedanārtham||65||
bilvapramāṇoghṛtatailabhṛṣṭoyūṣaḥkṛtaḥśigrukamūlakalkāt|
śīto'śmabhitsyāddadhimaṇḍayuktaḥpeyaḥprakāmaṃlavaṇenayuktaḥ||66||
jalenaśobhāñjanamūlakalkaḥśītohitaścāśmariśarkarāsu|
sitopalāvāsamayāvaśūkākṛcchreṣusarveṣvapibheṣajaṃsyāt||67||
pītvā'thamadyaṃnigadaṃrathenahayenavāśīghrajavenayāyāt|
taiḥśarkarāpracyavate'śmarītuśamyennacecchalyaviduddharettām||68||
retobhighātaprabhavetukṛcchresamīkṣyadoṣaṃpratikarmakuryāt|
kārpāsamūlaṃvṛṣakāśmabhedaubalāsthirādīnigavedhukāca||69||
vṛścīraaindrīcapunarnavācaśatāvarīmadhvasanākhyaparṇyau|
tatkvāthasiddhaḥpavanerasaḥsyātpitte'dhikekṣīramathāpisarpiḥ||70||
kaphecayūṣādikamannapānaṃsaṃsargajesarvahitaḥkramaḥsyāt|
evaṃnacecchāmyatitasyayuñjyātsurāṃpurāṇāṃmadhukāsavaṃvā||71||
vihaṅgamāṃsānicabṛṃhaṇāyabastīṃścaśukrāśayaśodhanārtham|
śuddhasyatṛptasyacavṛṣyayogaiḥpriyānukūlāḥpramadāvidheyāḥ||72||
raktodbhavetūtpalanālatālakāsekṣubālekṣukaśerukāṇi|
pibetsitākṣaudrayutānikhādedikṣuṃvidārīṃtrapuṣāṇicaiva||73||
ghṛtaṃśvadaṃṣṭrāsvarasenasiddhaṃkṣīreṇacaivāṣṭaguṇenapeyam|
sthirādikānāṃkanakādikānāmekaikaśovāvidhinaivatena||74||
kṣīreṇabastirmadhurauṣadhaiḥsyāttailenavāsvāduphalotthitena|
yanmūtrakṛcchrevihitaṃtupaittekāryaṃtutacchoṇitamūtrakṛcchre||75||
vyāyāmasandhāraṇaśuṣkarūkṣapiṣṭānnavātārkakaravyavāyān|
kharjūraśālūkakapitthajambūbisaṃkaṣāyaṃnarasaṃbhajeta||76||
ityaśmarīcikitsā|
vyāyāmatīkṣṇātivirekabasticintābhayatrāsagadāticārāḥ|
chardyāmasandhāraṇakarśanānihṛdrogakartṝṇitathā'bhighātaḥ||77||
vaivarṇyamūrcchājvarakāsahikkāśvāsāsyavairasyatṛṣāpramohāḥ|
chardiḥkaphotkleśarujo'ruciścahṛdrogajāḥsyurvividhāstathā'nye||78||
hṛcchūnyabhāvadravaśoṣabhedastambhāḥsamohāḥpavanādviśeṣaḥ|
pittāttamodūyanadāhamohāḥsantrāsatāpajvarapītabhāvāḥ||79||
stabdhaṃgurusyātstimitaṃcamarmakaphātprasekajvarakāsatandrāḥ|
vidyāttridoṣaṃtvapisarvaliṅgaṃtīvrārtitodaṃkṛmijaṃsakaṇḍūm||80||
tailaṃsasauvīrakamastutakraṃvāteprapeyaṃlavaṇaṃsukhoṣṇam|
mūtrāmbusiddhaṃlavaṇaiścatailamānāhagulmārtihṛdāmayaghnam||81||
punarnavāṃdārusapañcamūlaṃrāsnāṃyavānbilvakulatthakolam|
paktvājaletenavipācyatailamabhyaṅgapāne'nilahṛdgadadhnam||82||
harītakīnāgarapuṣkarāhvairvayaḥkayasthālavaṇaiścakalkaiḥ|
sahiṅgubhiḥsādhitamagryasarpirgulmesahṛtpārśvagade'nilotthe||83||
sapuṣkarāhvaṃphalapūramūlaṃmahauṣadhaṃśaṭyabhayācakalkāḥ|
kṣārāmbusarpirlavaṇairvimiśrāḥsyurvātahṛdrogavikartikāghnāḥ||84||
kvāthaḥkṛtaḥpauṣkaramātuluṅgapalāśabhūtīkaśaṭīsurāhvaiḥ|
sanāgarājājivacāyavānīkṣāraḥsukhoṣṇolavaṇaścapeyaḥ||85||
pathyāśaṭīpauṣkarapañcakolātsamātuluṅgādyamakenakalkaḥ|
guḍaprasannālavaṇaiścabhṛṣṭohṛtpārśvapṛṣṭhodarayoniśūle||86||
syāttryūṣaṇaṃdvetriphalesapāṭhenidigdhikāgokṣurakaubaledve|
ṛddhistruṭistāmalakīsvaguptāmedemadhūkaṃmadhukaṃsthirāca||87||
śatāvarījīvakapṛśniparṇyaudravyairimairakṣasamaiḥsupiṣṭaiḥ|
prasthaṃghṛtasyehapacedvidhijñaḥprasthenadadhnātvathamāhiṣeṇa||88||
mātrāṃpalaṃcārdhapalaṃpicuṃvāprayojayenmākṣikasamprayuktām|
śvāsesakāsetvathapāṇḍurogehalīmakehṛdgrahaṇīpradoṣe||89||
śītāḥpradehāḥpariṣecanānitathāvirekohṛdipittaduṣṭe|
drākṣāsitākṣaudraparūṣakaiḥsyācchuddhetupittāpahamannapānam||90||
yaṣṭyāhvikātiktakarohiṇībhyāṃkalkaṃpibeccāpisitājalena|
kṣatecasarpīṃṣihitānisarpirguḍāścayetānprasamīkṣyasamyak||91||
dadyādbhiṣagdhanvarasāṃścagavyakṣīrāśināṃpittahṛdāmayeṣu|
tairevasarvepraśamaṃprayāntipittāmayāḥśoṇitasaṃśrayāye||92||
drākṣābalāśreyasiśarkarābhiḥkharjūravīrarṣabhakotpalaiśca|
kākolimedāyugajīvakaiścakṣīreṇasiddhaṃmahiṣīghṛtaṃsyāt||93||
kaśerukāśaivalaśṛṅgaveraprapauṇḍarīkaṃmadhukaṃbisasya|
granthiścasarpiḥpayasāpacettaiḥkṣaudrānvitaṃpittahṛdāmayaghnam||94||
sthirādikalkaiḥpayasācasiddhaṃdrākṣārasenekṣurasenavā'pi|
sarpirhitaṃsvāduphalekṣujāścarasāḥsuśītāhṛdipittaduṣṭe||95||
svinnasyavāntasyavilaṅghitasyakriyākaphaghnīkaphamarmaroge|
kaulatthadhānyaiścarasairvavānnaṃpānānitīkṣṇānicaśaṅkarāṇi||96||
mūtreśṛtāḥkaṭphalaśṛṅgaverapītadrupathyātiviṣāḥpradeyāḥ|
kṛṣṇāśaṭīpuṣkaramūlarāsnāvacābhayānāgaracūrṇakaṃ[ca||97||
udumbarāśvatthavaṭārjunākhyepālāśarauhītakakhādireca|
kvāthetrivṛttryūṣaṇacūrṇasiddholehaḥkaphaghno'śiśirāmbuyuktaḥ||98||
śilāhvayaṃvābhiṣagapramattaḥprayojayetkalpavidhānadiṣṭam|
prāśaṃ tathā''gastyamathāpi lehaṃ rasāyanaṃ brāhmamathāmalakyāḥ||99||
tridoṣajelaṅghanamāditaḥsyādannaṃcasarveṣuhitaṃvidheyam|
hīnātimadhyatvamavekṣyacaivakāryaṃtrayāṇāmapikarmaśastam||100||
bhukte'dhikaṃjīryatiśūlamalpaṃjīrṇesthitaṃcetsuradārukuṣṭham|
satilvakaṃdvelavaṇeviḍaṅgamuṣṇāmbunāsātiviṣaṃpibetsaḥ||101||
jīrṇe'dhikesnehavirecanaṃsyātphalairvirecyoyadijīryatisyāt|
triṣvevakāleṣvadhiketuśūletīkṣṇaṃhitaṃmūlavirecanaṃsyāt||102||
prāyo'niloruddhagatiḥprakupyatyāmāśayeśodhanamevatasmāt|
kāryaṃtathālaṅghanapācanaṃca..... |103|
... sarvaṃkṛmighnaṃkṛmihṛdgadeca||103||
itihṛdrogacikitsā|

sandhāraṇājīrṇarajotibhāṣyakrodhartuvaiṣamyaśirobhitāpaiḥ|
prajāgarātisvapanāmbuśītairavaśyayāmaithunabāṣpadhūmaiḥ||104||
saṃstyānadoṣeśirasipravṛddhovāyuḥpratiśyāyamudīrayettu|
ghrāṇārtitodaukṣavathurjalābhaḥsrāvo'nilātsasvaramūrdharogaḥ||105||
nāsāgrapākajvaravaktraśoṣatṛṣṇoṣṇapītasravaṇānipittāt|
kāsārucisrāvaghanaprasekāḥkaphādguruḥsrotasicāpikaṇḍūḥ||106||
sarvāṇirūpāṇitusannipātātsyuḥpīnasetīvraruje'tiduḥkhe|107|
sarvo'tivṛddho'hitabhojanāttuduṣṭapratiśyāyaupekṣitaḥsyāt||107||
tatasturogāḥkṣavathuścanāsāśoṣaḥpratīnāhaparisravauca|
ghrāṇasyapūtitvamapīnasaścasapākaśothārbudapūyaraktāḥ||108||
arūṃṣiśīrṣaśravaṇākṣirogakhālityaharyarjunalomabhāvāḥ|
tṛṭśvāsakāsajvararaktapittavaisvaryaśoṣāścatatobhavanti||109||

rodhābhighātasravaśoṣapākairghrāṇaṃyutaṃyaścanavettigandham|
durgandhicāsyaṃbahuśaḥprakopiduṣṭapratiśyāyamudāharettam||110||
saṃspṛśyamarmāṇyanilastumūrdhniviṣvakpathasthaḥkṣavathuṃkaroti|
kruddhaḥsasaṃśoṣyakaphaṃtunāsāśṛṅgāṭakaghrāṇaviśoṣaṇaṃca||111||
ucchvāsamārgaṃtukaphaḥsavātorundhyātpratīnāhamudāharettam|
yomastuluṅgādghanapītapakvaḥkaphaḥsravedeṣaparisravastu||112||
vaivarṇyadaurgandhyamupekṣayātusyātpūtinasyaṃśvayathurbhramaśca|
ānahyateyasyaviśuṣyatecapraklidyatedhūpyaticāpināsā||113||
navettiyogandharasāṃścajanturjuṣṭaṃvyavasyettamapīnasena|
taṃcānilaśleṣmabhavaṃvikāraṃbrūyātpratiśyāyasamānaliṅgam||114||
sadāharāgaḥśvayathuḥsapākaḥsyādghrāṇapāko'picaraktapittāt|
ghrāṇāśritāsṛkprabhṛtīnpradūṣyakurvantināsāśvayathuṃmalāśca||115||
ghrāṇetathocchvāsagatiṃnirudhyamāṃsāsradoṣādapicārbudāni|
ghrāṇātsravedvāśravaṇānmukhādvāpittāktamasraṃtvapipūyaraktam||116||
kuryātsapittaḥpavanastvagādīnsandūṣyacārūṃṣisapākavanti|
nāsāpradīptevanarasyayasyadīptaṃtutaṃrogamudāharanti||117||
itināsāroganidānam|
bhṛśārtiśūlaṃsphuratīhavātātpittātsadāhārtikaphādgurusyāt|
sarvaistridoṣaṃkrimibhistukaṇḍūrdaurgandhyatodārtiyutaṃśiraḥsyāt||118||
itiśiroroganidānam|
mukhāmayemārutajetuśoṣakārkaśyaraukṣyāṇicalārujaśca|
kṛṣṇāruṇaṃniṣpatanaṃsaśītaṃprasraṃsanaspandanatodabhedāḥ||119||
tṛṣṇājvarasphoṭakatāludāhādhūmāyanaṃcāpyavadīrṇatāca|
pittātsamūrcchāvividhārujaścavarṇāścaśuklāruṇavarṇavarjyāḥ||120||
kaṇḍūrgurutvaṃsitavijjalatvaṃsneho'rucirjāḍyakaphaprasekau|
utkleśamandānalatācatandrārujaścamandāḥkaphavakraroge||121||
sarvāṇirūpāṇituvakrarogebhavantiyasminsatusarvajaḥsyāt|
saṃsthānadūṣyākṛtināmabhedāccaitecatuḥṣaṣṭividhābhavanti||122||
śālākyatantre'bhihitāniteṣāṃnimittarūpākṛtibheṣajāni|
yathāpradeśaṃtucaturvidhasyakriyāṃpravakṣyāmimukhāmayasya||123||
itimukharoganidānam|
vātādibhiḥśokabhayātilobhakrodhairmanoghnāśanagandharūpaiḥ|
arocakāḥsyuḥparihṛṣṭadantaḥkaṣāyavakraścamato'nilena||124||
kaṭvamlamuṣṇaṃvirasaṃcapūtipittenavidyāllavaṇaṃcavakram|
mādhuryapaicchilyagurutvaśaityavibaddhasambaddhayutaṃkaphena||125||
arocakeśokabhayānilobhakrodhādyahṛdyāśanagandhajesyāt|
svābhāvikaṃvakramathāruciścatridoṣajenaikarasaṃbhavettu||126||
ityarocakanidānam|
nādo'tirukkarṇamalasyaśoṣaḥsrāvastanuścāśravaṇaṃcavātāt|
śophaḥsarāgodaraṇaṃvidāhaḥsapītapūtiśravaṇaṃcapittāt||127||
vaiśrutyakaṇḍūsthiraśophaśuklasnigdhaśrutiḥśleṣmabhave'lparukca|
sarvāṇirūpāṇitusannipātātsrāvaścatatrādhikadoṣavarṇaḥ||128||
itikarṇaroganidānam|
alpasturāgo'nupadehavāṃścasatodabhedo'nilajākṣiroge|
pittātsadāho'tirujaḥsarāgaḥpītopadehaḥsubhṛśoṣṇavāhī||129||
śuklopadehaṃbahupicchilāśrunetraṃkaphātsyādgurutāsakaṇḍuḥ|
sarvāṇirūpāṇitusannipātānnetrāmayāḥṣaṇṇavatistubhedāt||130||
teṣāmabhivyaktirabhipradiṣṭāśālākyatantreṣucikitsitaṃca|
parādhikāretunavistaroktiḥśastetitenātrananaḥprayāsaḥ||131||
itinetraroganidānam|
tejo'nilādyaiḥsahakeśabhūmiṃdagdhvā''śukuryātkhalatiṃnarasya|
kiñcittudagdhvāpalitānikuryāddhariprabhatvaṃcaśiroruhāṇām||132||
ityūrdhvajatrūtthagadaikadeśastantrenibaddho'yamaśūnyatārtham|
ataḥparaṃbheṣajasaṅgrahaṃtunibodhasaṅkṣepataucyamānam||133||
itikhālityaroganidānam|
vātātsakāsavaisvaryesakṣāraṃpīnasevṛtam|
pibedrasaṃpayaścoṣṇaṃsnaihikaṃdhūmamevavā||134||
śatāhvātvagbalāmūlaṃsyonākairaṇḍabilvajam|
sāragvadhaṃpibedvartiṃmadhūcchiṣṭavasāghṛtaiḥ||135||
athavāsaghṛtānsaktūnkṛtvāmallakasampuṭe|
navapratiśyāyavatāṃdhūmaṃvaidyaḥprayojayet||136||
śaṅkhamūrdhalalāṭārtaupāṇisvedopanāhanam|
svabhyaktekṣavathusrāvarodhādausaṅkarādayaḥ||137||
ghreyāścarohiṣājājīvacātarkāricorakāḥ|
tvakpatramaricailānāṃcūrṇāvāsopakuñcikāḥ||138||
srotaḥśṛṅgāṭanāsākṣiśoṣetailaṃcanāvanam|
prabhāvyājetilānkṣīretenapiṣṭāṃstaduṣmaṇā||139||
mandasvinnānsayaṣṭyāhvacūrṇāṃstenaivapīḍayet|
daśamūlasyaniṣkvātherāsnāmadhukakalkavat||140||
siddhaṃsasaindhavaṃtailaṃdaśakṛtvo'ṇutatsmṛtam|
snigdhasyāsthāpanairdoṣaṃnirharedvātapīnase||141||
snigdhāmloṣṇaiścalaghvannaṃgrāmyādīnāṃrasairhitam|
uṣṇāmbunāsnānapānenivātoṣṇapratiśrayaḥ||142||
cintāvyāyāmavākceṣṭāvyavāyaviratobhavet|
vātajepīnasedhīmānicchannevātmanohitam||143||

paittesarpiḥpibetsiddhaṃśṛṅgaveraśṛtaṃpayaḥ|
pācanārthaṃpibetpakvekāryaṃmūrdhavirecanam||144||
pāṭhādvirajanīmūrvāpippalījātipallavaiḥ|
dantyācasādhitaṃtailaṃnasyaṃsyātpakvapīnase||145||
pūyāsreraktapittaghnāḥkaṣāyānāvanānica|
pākadāhāḍhyarūkṣeṣuśītālepāḥsasecanāḥ||146||
ghreyanasyopacārāścakaṣāyāḥsvāduśītalāḥ|
mandapittepratiśyāyesnigdhaiḥkuryādvirecanam||147||
ghṛtaṃkṣīraṃyavāḥśālirgodhūmājāṅgalārasāḥ|
śītāmlāstiktaśākāniyūṣāmudgādibhirhitāḥ||148||
gauravārocakeṣvādau laṅghanaṃ kaphapīnase |
svedāḥsekāścapākārthaṃlipteśirasisarpiṣā||149||
laśunaṃmudgacūrṇenavyoṣakṣāraghṛtairyutam|
deyaṃkaphaghnavamanamutkliṣṭaśleṣmaṇehitam||150||
apīnasepūtinasyevrāṇasrāvesakaṇḍuke|
dhūmaḥśasto'vapīḍaścakaṭubhiḥkaphapīnase||151||
manaḥśilāvacāvyoṣaṃviḍaṅgaṃhiṅgugugguluḥ|
cūrṇoghreyaḥpradhamanaṃkaṭubhiścaphalaistathā||152||
bhārgīmadanatarkārīsurasādivipācite|
mūtrelākṣāvacālambāviḍaṅgaṃkuṣṭhapippalī||153||
kṛtvākalkaṃkarañjaṃcatailaṃtaiḥsārṣapaṃpacet|
pākānmukteghanenasyametanmedonibhekaphe||154||
snigdhasyavyāhatevegecchardanaṃkaphapīnase|
vamanīyaśṛtakṣīratilamāṣayavāgunā||155||
vārtākakulakavyoṣakulatthāḍhakimudgajāḥ|
yūṣāḥkaphaghnamannaṃcaśastamuṣṇāmbuseca(va)nam||156||
sarvajitpīnaseduṣṭekāryaṃśophecaśophajit|
kṣāro'rbudādhimāṃseṣukriyāśeṣeṣvavekṣyaca||157||
itipīnasanāsārogacikitsā|
vātikeśirasorogesnehānsvedānsanāvanān|
pānānnamupanāhāṃścakuryādvātāmayāpahān||158||
tailabhṛṣṭairagurvādyaiḥsukhoṣṇairupanāhanam|
jīvanīyaiḥsumanasāmatsyairmāṃsaiścaśasyate||159||
rāsnāsthirādibhiḥsiddhaṃsakṣīraṃnasyamartinut|
tailaṃrāsnādvikākolīśarkarābhirathāpivā||160||
balāmadhūkayaṣṭyāhvavidārīcandanotpalaiḥ|
jīvakarṣabhakadrākṣāśarkarābhiścasādhitaḥ||161||
prasthastailasyasakṣīrojāṅgalārdhatulārase|
nasyaṃsarvordhvajatrūtthavātapittāmayāpaham||162||
daśamūlabalārāsnātriphalāmadhukaiḥsaha|
mayūraṃpakṣapittāntraśakṛttuṇḍāṅghrivarjitam||163||
jalepaktvāghṛtaprasthaṃtasminkṣīrasamaṃpacet|
madhuraiḥkārṣikaiḥkalkaiḥśirorogārditāpaham||164||
karṇākṣināsikājihvātālvāsyagalaroganut|
māyūramitivikhyātamūrdhvajatrugadāpaham||165||
itimāyūraghṛtam|
etenaivakaṣāyeṇaghṛtaprasthaṃvipācayet|
caturguṇenapayasākalkairebhiścakārṣikaiḥ||166||
jīvantītriphalāmedāmṛdvīkardhiparūṣakaiḥ|
samaṅgācavikābhārgīkāśmarīsuradārubhiḥ||167||
ātmaguptāmahāmedātālakharjūramastakaiḥ|
mṛṇālabisaśālūkaśṛṅgījīvakapadmakaiḥ||168||
śatāvarīvidārīkṣubṛhatīsārivāyugaiḥ|
mūrvāśvadaṃṣṭrarṣabhakaśṛṅgāṭakakaserukaiḥ||169||
rāsnāsthirātāmalakīsūkṣmailāśaṭipauṣkaraiḥ|
punarnavātugākṣīrīkākolīdhanvayāsakaiḥ||170||
kharjūrākṣoṭavātāmamuñjātābhiṣukairapi|
dravyairebhiryathālābhaṃpūrvakalpenasādhitam||171||
nasyepānetathā'bhyaṅgebastaucaivaprayojayet|
śirorogeṣusarveṣukāseśvāsecadāruṇe||172||
manyāpṛṣṭhagraheśoṣesvarabhedetathā'rdite|
yonyasṛkśukradoṣeṣuśastaṃvandhyāsutapradam||173||
ṛtusnātātathānārīpītvāputraṃprasūyate|
mahāmāyūramityetadghṛtamātreyapūjitam||174||
itimahāmāyūraghṛtam|
ākhubhiḥkukkuṭairhaṃsaiḥśaśaiścāpihibuddhimān|
kalpenānenavipacetsarpirūrdhvagadāpaham||175||
paitteghṛtaṃpayaḥsekāḥśītālepāḥsanāvanāḥ|
jīvanīyānisarpīṃṣipānānnaṃcāpipittanut||176||
candanośīrayaṣṭyāhvabalāvyāghranakhotpalaiḥ|
kṣīrapiṣṭaiḥpradehaḥsyācchṛtairvāpariṣecanam||177||
tvakpatraśarkarākalkaḥsupiṣṭastaṇḍulāmbunā|
kāryo'vapīḍaḥsarpiścanasyaṃtasyānupaittike||178||
yaṣṭyāhvacandanānantākṣīrasiddhaṃghṛtaṃhitam|
nāvanaṃśarkarādrākṣāmadhūkairvā'pipittaje||179||
kaphajesveditaṃdhūmanasyapradhamanādibhiḥ|
śuddhaṃpralepapānānnaiḥkaphaghnaiḥsamupācaret||180||
purāṇasarpiṣaḥpānaistīkṣṇairbastibhirevaca|
kaphānilotthitedāhaḥśeṣayoraktamokṣaṇam||181||
eraṇḍanaladakṣaumaguggulvagurucandanaiḥ|
dhūmavartiṃpibedgandhairakuṣṭhatagaraistathā||182||
sannipātabhavekāryāsannipātahitākriyā|
krimijecaivakartavyaṃtīkṣṇaṃmūrdhavirecanam||183||
tvagdantīvyāghrakarajaviḍaṅganavamālikāḥ|
apāmārgaphalaṃbījaṃnaktamālaśirīṣayoḥ|
kṣavako'śmantakobilvaṃharidrāhiṅguyūthikā||184||
phaṇijjhakaścataistailamavimūtrecaturguṇe|
siddhaṃsyānnāvanaṃcūrṇaṃcaiṣāṃpradhamanaṃhitam||185||
phalaṃśigrukarañjābhyāṃsavyoṣaṃcāvapīḍakaḥ|
kaṣāyaḥsvarasaḥkṣāraścūrṇaṃkalko'vapīḍakaḥ||186||
itiśirorogacikitsā|

śuktatiktakaṭukṣaudrakaṣāyaiḥkavalagrahaḥ|
dhūmaḥpradhamanaṃśuddhiradhaśchardanalaṅghanam||187||
bhojyaṃcamukharogeṣuyathāsvaṃdoṣanuddhitam|
pippalyagurudārvītvagyavakṣārarasāñjanam||188||
pāṭhāṃtejovatīṃpathyāṃsamabhāgaṃvicūrṇayet|
mukharogeṣusarveṣusakṣaudraṃtadvidhārayet||189||
sīdhumādhavamādhvīkaiḥśreṣṭho'yaṃkavalagrahaḥ|
tejohvāmabhayāmelāṃsamaṅgāṃkaṭukāṃghanam||190||
pāṭhāṃjyotiṣmatīṃlodhraṃdārvīṃkuṣṭhaṃcacūrṇayet|
dantānāṃgharṣaṇaṃraktasrāvakaṇḍūrujāpaham||191||
pañcakolakatālīsapatrailāmaricatvacaḥ|
palāśamuṣkakakṣārayavakṣārāścacūrṇitāḥ||192||
guḍepurāṇedviguṇekvathiteguṭikāḥkṛtāḥ|
karkandhumātrāḥsaptāhaṃsthitāmuṣkakabhasmani||193||
kaṇṭharogeṣusarveṣudhāryāḥsyuramṛtopamāḥ|
gṛhadhūmoyavakṣāraḥpāṭhāvyoṣaṃrasāñjanam||194||
tejohvātriphalālodhraṃcitrakaśceticūrṇitam|
sakṣaudraṃdhārayedetadgalarogavināśanam||195||
kālakaṃnāmataccūrṇaṃdantāsyagalaroganut|
itikālakacūrṇam|
manaḥśilāyavakṣāroharitālaṃsasaindhavam||196||
dārvītvakcetitaccūrṇaṃmākṣikeṇasamāyutam|
mūrcchitaṃghṛtamaṇḍenakaṇṭharogeṣudhārayet||197||
mukharogeṣucaśreṣṭhaṃpītakaṃnāmakīrtitam|
itipītakacūrṇam|
mṛdvīkākaṭukāvyoṣaṃdārvītvaktriphalāghanam||198||
mūrcchitaṃghṛtamaṇḍenakaṇṭharogeṣudhārayet|
pāṭhārasāñjanaṃmūrvātejohveticacūrṇitam||199||
kṣaudrayuktaṃvidhātavyaṃgalarogebhiṣagjitam|
yogāstvetetrayaḥproktāvātapittakaphāpahāḥ||200||
kaṭukātiviṣāpāṭhādārvīmustakaliṅgakāḥ|
gomūtrakvathitāḥpeyāḥkaṇṭharogavināśanāḥ||201||
svarasaḥkvathitodārvyāghanībhūtorasakriyā|
sakṣaudrāmukharogāsṛgdoṣanāḍīvraṇāpahā||202||
tāluśoṣetvatṛṣṇasyasarpirauttarabhaktikam|
nāvanaṃmadhurāḥsnigdhāḥśītāścaivarasāhitāḥ||203||
mukhapākesirākarmaśiraḥkāyavirecanam|
mūtratailaghṛtakṣaudrakṣīraiścakavalagrahāḥ||204||
sakṣaudrāstriphalāpāṭhāmṛdvīkājātipallavāḥ|
kaṣāyatiktakāḥśītāḥkvāthāścamukhadhāvanāḥ||205||
tulāṃkhadirasārasyadviguṇāmarimedasaḥ|
prakṣālyajarjarīkṛtyacaturdroṇe'mbhasaḥpacet||206||
droṇaśeṣaṃkaṣāyaṃtaṃpūtvābhūyaḥpacecchanaiḥ|
tatastasminghanībhūtecūrṇīkṛtyākṣabhāgikam||207||
candanaṃpadmakośīraṃmañjiṣṭhādhātakīghanam|
prapauṇḍarīkaṃyaṣṭyāhvatvagelāpadmakeśaram||208||
lākṣāṃrasāñjanaṃmāṃsītriphalālodhravālakam|
rajanyauphalinīmelāṃsamaṅgāṃkaṭphalaṃvacām||209||
yavāsāgurupattaṅgagairikāñjanamāvapet|
lavaṅganakhakakkolajātikośānpalonmitān||210||
karpūrakuḍavaṃcāpikṣipecchīte'vatārite|
tatastuguṭikāḥkāryāḥśuṣkāścāsyenadhārayet||211||
tailaṃcānenakalkenakaṣāyeṇacasādhayet|
dantānāṃcalanabhraṃśaśauśiryakrimiroganut||212||
mukhapākāsyadaurgandhyajāḍyārocakanāśanam|
srāvopalepapaicchilyavaisvaryagalaśoṣanut||213||
dantāsyagalarogeṣusarveṣvetatparāyaṇam|
khadirādiguṭīkeyaṃtailaṃcakhadirādikam||214||
itikhadirādiguṭikātailaṃca|
arucaukavalagrāhādhūmāḥsamukhadhāvanāḥ|
manojñamannapānaṃcaharṣaṇāśvāsanānica||215||
kuṣṭhasauvarcalājājīśarkarāmaricaṃbiḍam|
dhātryelāpadmakośīrapippalyutpalacandanam||216||
lodhraṃtejovatīpathyātryūṣaṇaṃsayavāgrajam|
ārdradāḍimaniryāsaścājājīśarkarāyutaḥ||217||
satailamākṣikāstvetecatvāraḥkavalagrahāḥ|
caturo'rocakānhanyurvātādyekajasarvajān||218||
kāravīmaricājājīdrākṣāvṛkṣāmladāḍimam|
sauvarcalaṃguḍaḥkṣaudraṃsarvārocakanāśanam||219||
bastiṃsamīraṇe, pittevirekaṃ, vamanaṃkaphe|
kuryāddhṛdyānukūlāniharṣaṇaṃcamanoghnaje||220||
ityarocakacikitsā|
karṇaśūletuvātaghnīhitāpīnasavatkriyā|
pradehāḥpūraṇaṃnasyaṃpākasrāvevraṇakriyāḥ||221||
bhojyānicayathādoṣaṃkuryātsnehāṃścapūraṇān|
hiṅgutumbaruśuṇṭhībhistailaṃtusārṣapaṃpacet||222||
etaddhipūraṇaṃśreṣṭhaṃkarṇaśūlanivāraṇam|
devadāruvacāśuṇṭhīśatāhvākuṣṭhasaindhavaiḥ||223||
tailaṃsiddhaṃbastamūtrekarṇaśūlanivāraṇam|
varāṭakānsamāhṛtyadahenmṛdbhājanenave||224||
tadbhasmaścyotayettenagandhatailaṃvipācayet|
rasāñjanasyaśuṇṭhyāścakalkābhyāṃkarṇaśūlanut||225||
śuṣkamūlakaśuṇṭhānāṃkṣārohiṅgumahauṣadham|
śatapuṣpāvacākuṣṭhaṃdāruśigrurasāñjanam||226||
sauvarcalayavakṣārasvarjikodbhidasaindhavam|
bhūrjagranthirbiḍaṃmustaṃmadhuśuktaṃcaturguṇam||227||
mātuluṅgarasaścaivakadalyārasaevaca|
sarvairetairyathoddiṣṭaiḥkṣāratailaṃvipācayet||228||
bādhiryaṃkarṇanādaścapūyasrāvaścadāruṇaḥ|
krimayaḥkarṇaśūlaṃcapūraṇādasyanaśyati||229||
mukhakarṇākṣirogeṣuyathoktaṃpīnasevidhim|
kuryādbhiṣaksamīkṣyādaudoṣakālabalābalam||230||
itikarṇarogacikitsā|
utpannamātretaruṇenetrarogebiḍālakaḥ|
kāryodāhopadehāśruśopharāgānivāraṇaḥ||231||
nāgaraṃsaindhavaṃsarpirmaṇḍenacarasakriyā|
nighṛṣṭaṃvātiketadvanmadhusaindhavagairikam||232||
tathāśāvarakaṃlodhraṃghṛtabhṛṣṭaṃbiḍālakaḥ|
tadvatkāryoharītakyāghṛtabhṛṣṭorujāpahaḥ||233||
paittikecandanānantāmañjiṣṭhābhirbiḍālakaḥ|
kāryaḥpadmakayaṣṭyāhvamāṃsīkālīyakaistathā||234||
gairikaṃsaindhavaṃmustaṃrocanācarasakriyā|
kaphekāryātathākṣaudraṃpriyaṅguḥsamanaḥśilā||235||
sannipātetusarvaiḥsyādbahirakṣṇoḥpralepanam|
pakṣmāṇyaspṛśyatākāryaṃsampakvetvañjanaṃtryahāt||236||
āścyotanaṃmārutajekvāthobilvādibhirhitaḥ|
koṣṇaḥsairaṇḍatarkārībṛhatīmadhuśigrubhiḥ||237||
pṛthvīkādārvimañjiṣṭhālākṣādvimadhukotpalaiḥ|
kvāthaḥsaśarkaraḥśītaḥpūraṇaṃraktapittanut||238||
nāgaratriphalāmustanimbavāsārasaḥkaphe|
koṣṇamāścyotanaṃmiśrairoṣadhaiḥsānnipātake||239||
bṛhatyeraṇḍamūlatvakśigroḥpuṣpaṃsasaindhavam|
ajākṣīreṇapiṣṭaṃsyādvartirvātākṣiroganut||240||
sumanaḥkorakāḥśaṅkhstriphalāmadhukaṃbalā|
pittaraktāpahāvartiḥpiṣṭādivyenavāriṇā||241||
saindhavaṃtriphalāvyoṣaṃśaṅkhanābhiḥsamudrajaḥ|
phenaḥśaileyakaṃsarjovartiḥśleṣmākṣiroganut||242||
amṛtāhvābisaṃbilvaṃpaṭolaṃchāgalaṃśakṛt|
prapauṇḍarīkaṃyaṣṭyāhvaṃdārvīkālānusārivā||243||
eṣāmaṣṭapalānbhāgānsudhautāñjarjarīkṛtān|
toyepaktvārasepūtebhūyaḥpakveraseghane||244||
karṣaṃcaśvetamaricājjātīpuṣpānnavātpalam|
cūrṇaṃkṣiptvākṛtāvartiḥsarvaghnīdṛkprasādanī||245||
śaṅkhapravālavaidūryalauhatāmraplavāsthibhiḥ|
srotojaśvetamaricairvartiḥsarvākṣiroganut||246||
śāṇārdhaṃmaricāddvaucapippalyarṇavaphenayoḥ|
śāṇārdhaṃsaindhavācchāṇānavasauvīrakāñjanāt||247||
piṣṭaṃsusūkṣmaṃcitrāyāṃcūrṇāñjanamidaṃśubham|
kaṇḍūkācakaphārtānāṃmalānāṃcaviśodhanam||248||
bastamūtretryahaṃsthāpyamelācūrṇaṃsubhāvitam|
cūrṇāñjanaṃhitaimiryakrimipillamalāpaham||249||
sauvīramañjanaṃtutthaṃtāpyodhāturmanaḥśilā|
cakṣuṣyāmadhukaṃlohāmaṇayaḥpauṣpamañjanam||250||
saindhavaṃśaukarīdaṃṣṭrākatakaṃcāñjanaṃśubham|
timirādiṣucurṇaṃvāvartirveyamanuttamā||251||
katakasyaphalaṃśaṅkhaḥsaindhavaṃtryūṣaṇaṃsitā|
phenorasāñjanaṃkṣaudraṃviḍaṅgānimanaḥśilā||252||
kukkuṭāṇḍakapālānivartireṣāvyapohati|
timiraṃpaṭalaṃkācaṃmalaṃcāśusukhāvatī||253||
itisukhāvatīvartiḥ|
triphalākukkuṭāṇḍatvakkāsīsamayasorajaḥ|
nīlotpalaṃviḍaṅgāniphenaṃcasaritāṃpateḥ||254||
ājenapayasāpiṣṭvābhāvayettāmrabhājane|
saptarātraṃsthitaṃbhūyaḥpiṣṭvākṣīreṇavartayet||255||
eṣādṛṣṭipradāvartirandhasyābhinnacakṣuṣaḥ||256||
itidṛṣṭipradāvartiḥ|
vadanekṛṣṇasarpasyanihitaṃmāsamañjanam||256||
tatastasmātsamṛddhṛtyasuśuṣkaṃcūrṇayedbudhaḥ|
sumanaḥkorakaiḥśuṣkairardhāṃśaiḥsaindhavenaca||257||
etannetrāñjanaṃkāryaṃtimiraghnamanuttamam|
pippalyaḥkiṃśukarasovasāsarpasyasaindhavam||258||
jīrṇaṃghṛtaṃcasarvākṣirogaghnīsyādrasakriyā|
kṛṣṇasarpavasākṣaudraṃrasodhātryārasakriyāḥ||259||
śastāsarvākṣirogeṣukācārbudamaleṣuca|
dhātrīrasāñjanakṣaudrasarpirbhisturasakriyā||260||
pittaraktākṣirogaghnītaimiryapaṭalāpahā|
dhātrīsaindhavapippalyaḥsyuralpamaricāḥsamāḥ||261||
kṣaudrayuktānihantyāndhyaṃpaṭalaṃcarasakriyā|262|
itinetrarogacikitsā|
Principles of treatment: Treatment of critical stage of freshly occurred eye diseases
khālityepalitevalyāṃharilomnicaśodhitam||262||
nasyaistailaiḥśirovakrapralepaiścāpyupācaret|
siddhaṃvidārīgandhādyairjīvanīyairathāpica||263||
nasyaṃsyādaṇutailaṃvākhālityapalitāpaham|
kṣīrātsahacarādbhṛṅgarājāccasaurasādrasāt||264||
prasthaistukuḍavastailādyaṣṭyāhvapalakalkitaḥ|
siddhaḥśilāsamebhāṇḍemeṣaśṛṅgādiṣusthitaḥ||265||
nasyaṃsyādbhiṣajāsamyagyojitaṃpalitāpaham|
bhiṣajākṣīrapiṣṭauvādugdhikākaravīrakau||266||
utpāṭyapalitedeyautāvubhaupalitāpahau|
mārkavasvarasātkṣīrāddviprasthaṃmadhukātpalam||267||
taiḥpacetkuḍavaṃtailāttannasyaṃpalitāpaham|
ādityavallyāmūlānikṛṣṇaśaireyakasyaca||268||
surasasyacapatrāṇipatraṃkṛṣṇaśaṇasyaca|
mārkavaḥkākamācīcamadhukaṃdevadāruca||269||
pṛthagdaśapalāṃśānipippalyastriphalā'ñjanam|
prapauṇḍarīkaṃmañjiṣṭhālodhraṃkṛṣṇāgurūtpalam||270||
āmrāsthikardamaḥkṛṣṇomṛṇālaṃraktacandanam|
nīlībhallātakāsthīnikāsīsaṃmadayantikā||271||
somarājyasanaḥśastraṃkṛṣṇaupiṇḍītacitrakau|
puṣkarārjunakāśmaryāṇyāmrajambūphalānica||272||
pṛthakpañcapalāṃśānitaiḥpiṣṭairāḍhakaṃpacet|
baibhītakasyatailasyadhātrīrasacaturguṇam||273||
kuryādādityapākaṃvāyāvacchuṣkobhavedrasaḥ|
lohapātretataḥpūtaṃsaṃśuddhamupayojayet||274||
pānenasyakriyāyāṃcaśirobhyaṅgetathaivaca|
etaccakṣuṣyamāyuṣyaṃśirasaḥsarvaroganut||275||
mahānīlamitikhyātaṃpalitaghnamanuttamam|
itimahānīlatailam|
prapauṇḍarīkamadhukapippalīcandanotpalaiḥ||276||
kārṣikaistailakuḍavodviguṇāmalakīrasaḥ|
siddhaḥsapratimarśaḥsyātsarvamūrdhagadāpahaḥ||277||
(palitaghnoviśeṣeṇakṛṣṇātreyeṇabhāṣitaḥ|)
kṣīraṃpriyālayaṣṭyāhvejīvakādyogaṇastilāḥ||278||
kṛṣṇāvaktrepralepaḥsyāddharilomanivāraṇaḥ|
tilāḥsāmalakāścaivakiñjalkomadhukaṃmadhu||279||
bṛṃhayedrañjayecaitatkeśānmūrdhapralepanāt|
pacetsaindhavaśuktāmlairayaścūrṇaṃsataṇḍulam||280||
tenāliptaṃśiraḥśuddhamasnigdhamuṣitaṃniśi|
tatprātastriphalādhautaṃsyātkṛṣṇamṛdumūrdhajam||281||
ayaścūrṇo'mlapiṣṭaścarāgaḥsatriphalovaraḥ|
kuryāccheṣeṣurogeṣukriyāṃsvāṃsvāccikitsitāt|
śeṣeṣvādaucanirdiṣṭāsiddhaucānyāpravakṣyate||282||
itikhālityādicikitsā|
sarpīṃṣyuparibhaktānisvarabhede'nilātmake|
tailaiścatuṣprayogaiścabalārāsnāmṛtāhvayaiḥ||283||
barhitittiridakṣāṇāṃpañcamūlaśṛtānrasān|
māyūraṃkṣīrasarpirvāpibettryūṣaṇamevavā||284||
paittiketuvirekaḥsyātpayaścamadhuraiḥśṛtam|
sarpirguḍāghṛtaṃtiktaṃjīvanīyaṃvṛṣasyavā||285||
kaphajesvarabhedetutīkṣṇaṃmūrdhavirecanam|
virekovamanaṃdhūmoyavānnakaṭusevanam||286||
cavyabhārgyabhayāvyoṣakṣāramākṣikacitrakān|
lihyādvāpippalīpathyetīkṣṇaṃmadyaṃpibeccasaḥ||287||
raktajesvarabhedetusaghṛtājāṅgalārasāḥ|
drākṣāvidārīkṣurasāḥsaghṛtakṣaudraśarkarāḥ||288||
yaccoktaṃkṣayakāsaghnaṃtaccasarvaṃcikitsitam|
pittajasvarabhedaghnaṃsirāvedhaścaraktaje||289||
sannipātehitāḥsarvāḥkriyānatusirāvyadhaḥ|
ityuktaṃsvarabhedasyasamāsenacikitsitam||290||
itisvarabhedacikitsā|

bhavanticātra-
vātapittakaphānṝṇāṃbastihṛnmūrdhasaṃśrayāḥ|
tasmāttatsthānasāmīpyāddhartavyāvamanādibhiḥ||291||
adhyātmalokovātādyairlokovātaravīndubhiḥ|
pīḍyatedhāryatecaivavikṛtāvikṛtaistathā||292||
viruddhairapinatveteguṇairghnantiparasparam|
doṣāḥsahajasātmyatvādviṣaṃghoramahīniva||293||
tatraślokaḥ-
trimarmajānāṃrogāṇāṃnidānākṛtibheṣajam|
vistareṇapṛthagdiṣṭaṃtrimarmīyecikitsite||294||
ityagniveśakṛtetantrecarakapratisaṃskṛte'prāptedṛḍhabalasampūritecikitsāsthānetrimarmīyacikitsitaṃnāmaṣaḍviṃśo'dhyāyaḥ||26||


Chapter 28 
athāto vātavyādhicikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||

vāyurāyurbalaṃ vāyurvāyurdhātā śarīriṇām |
vāyurviśvamidaṃ sarvaṃ prabhurvāyuśca kīrtitaḥ ||3||
avyāhatagatiryasya sthānasthaḥ prakṛtau sthitaḥ |
vāyuḥ syātso'dhikaṃ jīvedvītarogaḥ samāḥ śatam ||4||

prāṇodānasamānākhyavyānāpānaiḥ sa pañcadhā |
dehaṃ tantrayate samyak sthāneṣvavyāhataścaran ||5||
sthānaṃ prāṇasya mūrdhoraḥkaṇṭhajihvāsyanāsikāḥ [1] |
ṣṭhīvanakṣavathūdgāraśvāsāhārādi karma ca ||6||
udānasya punaḥ sthānaṃ nābhyuraḥ kaṇṭha eva ca |
vākpravṛttiḥ prayatnaurjobalavarṇādi karma ca ||7||
svedadoṣāmbuvāhīni srotāṃsi samadhiṣṭhitaḥ |
antaragneśca pārśvasthaḥ samāno'gnibalapradaḥ ||8||
dehaṃ vyāpnoti sarvaṃ tu vyānaḥ śīghragatirnṛṇām |
gatiprasāraṇākṣepanimeṣādikriyaḥ sadā ||9||
vṛṣaṇau bastimeḍhraṃ ca nāmbhūrū vaṅkṣaṇau gudam |
apānasthānamantrasthaḥ śukramūtraśakṛnti [2] ca ||10||
sṛjatyārtavagarbhau ca yuktāḥ sthānasthitāśca te |
svakarma kurvate deho dhāryate tairanāmayaḥ ||11||
vimārgasthā hyayuktā vā rogaiḥ svasthānakarmajaiḥ |
śarīraṃ pīḍayantyete prāṇānāśu haranti ca ||12||
saṅkhyāmapyativṛttānāṃ tajjānāṃ hi pradhānataḥ |
aśītirnakhabhedādyā rogāḥ sūtre nidarśitāḥ ||13||
tānucyamānān paryāyaiḥ sahetūpakramāñchṛṇu |
kevalaṃ vāyumuddiśya sthānabhedāttathā''vṛtam ||14||
rūkṣaśītālpalaghvannavyavāyātiprajāgaraiḥ |
viṣamādupacārācca doṣāsṛksravaṇādati ||15||
laṅghanaplavanātyadhvavyāyāmātiviceṣṭitaiḥ |
dhātūnāṃ saṅkṣayāccintāśokarogātikarṣaṇāt ||16||
duḥkhaśayyāsanāt krodhāddivāsvapnādbhayādapi |
vegasandhāraṇādāmādabhighātādabhojanāt ||17||
marmāghātādgajoṣṭrāśvaśīghrayānāpataṃsanāt |
dehe srotāṃsi riktāni pūrayitvā'nilo balī ||18||
karoti vividhān vyādhīn sarvāṅgaikāṅgasaṃśritān |19|
avyaktaṃ lakṣaṇaṃ teṣāṃ pūrvarūpamiti smṛtam ||19||
ātmarūpaṃ tu tadvyaktamapāyo laghutā punaḥ |20|

saṅkocaḥ parvaṇāṃ stambho bhedo'sthnāṃ parvaṇāmapi ||20||
lomaharṣaḥ pralāpaśca pāṇipṛṣṭhaśirograhaḥ |
khāñjyapāṅgulyakubjatvaṃ śoṣo'ṅgānāmanidratā ||21||
garbhaśukrarajonāśaḥ spandanaṃ gātrasuptatā |
śironāsākṣijatrūṇāṃ grīvāyāścāpi huṇḍanam ||22||
bhedastodārtirākṣepo mohaścāyāsa eva ca |
evaṃvidhāni rūpāṇi karoti kupito'nilaḥ ||23||
hetusthānaviśeṣācca bhavedrogaviśeṣakṛt |24|
tatra koṣṭhāśrite duṣṭe nigraho mūtravarcasoḥ ||24||
bradhnahṛdrogagulmārśaḥpārśvaśūlaṃ ca mārute |
sarvāṅgukupite vāte gātrasphuraṇabhañjane ||25||
vedanābhiḥ parītaśca sphuṭantīvāsya sandhayaḥ |
graho viṇmūtravātānāṃ śūlādhmānāśmaśarkarāḥ ||26||
jaṅghorutrikapātpṛṣṭharogaśoṣau gudasthite |

hṛnnābhipārśvodararuktṛṣṇodgāravisūcikāḥ ||27||
kāsaḥ kaṇṭhāsyaśoṣaśca śvāsaścāmāśayasthite |

pakvāśayastho'ntrakūjaṃ śūlāṭopau karoti ca ||28||
kṛcchramūtrapurīṣatvamānāhaṃ trikavedanām |

śrotrādiṣvindriyavadhaṃ kuryādduṣṭasamīraṇaḥ ||29||

tvagrūkṣā sphuṭitā suptā kṛśā kṛṣṇā ca tudyate |
ātanyate sarāgā ca parvaruk tvaksthite'nile ||30||

rujastīvrāḥ sasantāpā vaivarṇyaṃ kṛśatā'ruciḥ |
gātre cārūṃṣi bhuktasya stambhaścāsṛggate'nile ||31||

gurvaṅgaṃ tudyate'tyarthaṃ daṇḍamuṣṭihataṃ tathā |
saruk śramitamatyarthaṃ [2] māṃsamedogate'nile ||32||
bhedo'sthiparvaṇāṃ sandhiśūlaṃ māṃsabalakṣayaḥ |
asvapnaḥ santatā ruk ca majjāsthikupite'nile ||33||
kṣipraṃ muñcati badhnāti śukraṃ garbhamathāpi vā |
vikṛtiṃ janayeccāpi śukrasthaḥ kupito'nilaḥ ||34||
bāhyābhyantaramāyāmaṃ khalliṃ kubjatvameva ca |
sarvāṅgaikāṅgarogāṃśca kuryāt snāyugato'nilaḥ ||35||

śarīraṃ mandarukśophaṃ śuṣyati spandate tathā |
suptāstanvyo mahatyo vā sirā vāte sirāgate ||36||
When vitiated vata is located in vascular tissue it leads to mildly painful edema in the body, 

vātapūrṇadṛtisparśaḥ śothaḥ sandhigate'nile |
prasāraṇākuñcanayoḥ pravṛttiśca [3] savedanā ||37||
(ityuktaṃ [4] sthānabhedena vāyorlakṣaṇameva ca) |38|
ativṛddhaḥ śarīrārdhamekaṃ vāyuḥ prapadyate |
yadā tadopaśoṣyāsṛgbāhuṃ pādaṃ ca jānu ca ||38||
tasmin saṅkocayatyardhe mukhaṃ jihmaṃ karoti ca |
vakrīkaroti nāsābhūlalāṭākṣihanūstathā ||39||
tato vakraṃ vrajatyāsye bhojanaṃ vakranāsikam [1] |
stabdhaṃ netraṃ kathayataḥ kṣavathuśca nigṛhyate ||40||
dīnā jihmā samutkṣiptā kalā [2] sajjati cāsya vāk |
dantāścalanti bādhyete śravaṇau bhidyate svaraḥ ||41||
pādahastākṣijaṅghoruśaṅkhaśravaṇagaṇḍaruk [3] |
ardhe tasminmukhārdhe vā kevale syāttadarditam ||42||
manye saṃśritya vāto'ntaryadā nāḍīḥ prapadyate |
manyāstambhaṃ tadā kuryādantarāyāmasañjñitam ||43||
antarāyamyate grīvā manyā ca stabhyate bhṛśam |
dantānāṃ daṃśanaṃ lālā pṛṣṭhāyāmaḥ [1] śirograhaḥ ||44||
jṛmbhā vadanasaṅgaścāpyantarāyāmalakṣaṇam |
(ityuktastvantarāyāmo [2] ... |45|
...bahirāyāma ucyate) ||45||
pṛṣṭhamanyāśritā bāhyāḥ śoṣayitvā sirā balī |
vāyuḥ kuryāddhanustambhaṃ bahirāyāmasañjñakam ||46||
cāpavannāmyamānasya pṛṣṭhato nīyate śiraḥ |
ura utkṣipyate manyā stabdhā grīvā'vamṛdyate ||47||
dantānāṃ daśanaṃ jṛmbhā lālāsrāvaśca vāggrahaḥ |
jātavego nihantyeṣa vaikalyaṃ vā prayacchati ||48||
hanumūle sthito bandhāt saṃsrayatyanilo hanū |
vivṛtāsyatvamathavā kuryāt [1] stabdhamavedanam ||49||
hanugrahaṃ ca saṃstabhya hanuṃ(nū)saṃvṛtavakratām |50|
muhurākṣipati kruddho gātrāṇyākṣepako'nilaḥ ||50||
pāṇipādaṃ ca saṃśoṣya sirāḥ sasnāyukaṇḍarāḥ |51|
pāṇipādaśiraḥpṛṣṭhaśroṇīḥ stabhnāti mārutaḥ ||51||
daṇḍavatstabdhagātrasya daṇḍakaḥ so'nupakramaḥ |52|

svasthaḥ syādarditādīnāṃ muhurvege [1] gate'gate ||52||
pīḍyate pīḍanaistaistairbhiṣagetān vivarjayet |53|

hatvaikaṃ mārutaḥ pakṣaṃ dakṣiṇaṃ vāmameva vā ||53||
kuryācceṣṭānivṛttiṃ hi rujaṃ vākstamabhameva [1] ca |
gṛhītvā'rdhaṃ śarīrasya sirāḥ snāyūrviśoṣya ca ||54||
pādaṃ saṅkocayatyekaṃ hastaṃ vā todaśūlakṛt |
ekāṅgarogaṃ taṃ vidyāt sarvāṅgaṃ [2] sarvadehajam ||55||

sphikpūrvā kaṭipṛṣṭhorujānujaṅghāpadaṃ kramāt |
gṛdhrasī stambharuktodairgṛhṇāti spandate muhuḥ ||56||
vātādvātakaphāttandrāgauravārocakānvitā |
khallī tu pādajaṅghorukaramūlāvamoṭanī ||57||

sthānānāmanurūpaiśca liṅgaiḥ śeṣān vinirdiśet |58|

sarveṣveteṣu saṃsargaṃ pittādyairupalakṣayet ||58||
vāyordhātukṣayāt kopo mārgasyāvaraṇena ca (vā) |
vātapittakaphā dehe sarvasroto'nusāriṇaḥ ||59||
vāyureva hi sūkṣmatvāddvayostatrāpyudīraṇaḥ [1] |
kupitastau samuddhūya tatra tatra kṣipan gadān ||60||
karotyāvṛtamārgatvādrasādīṃścopaśoṣayet |61|
liṅgaṃ pittāvṛte dāhastṛṣṇā śūlaṃ bhramastamaḥ [1] ||61||
kaṭvamlalavaṇoṣṇaiśca vidāhaḥ śītakāmitā |
śaityagauravaśūlāni kaṭvādyupaśayo'dhikam ||62||
laṅghanāyāsarūkṣoṣṇakāmitā ca kaphāvṛte |
raktāvṛte sadāhārtistvaṅmāṃsāntarajo bhṛśam ||63||
bhavet sarāgaḥ śvayathurjāyante maṇḍalāni ca |
kaṭhināśca vivarṇāśca piḍakāḥ śvayathustathā ||64||
harṣaḥ pipīlikānāṃ ca sañcāra iva māṃsage |
calaḥ snigdho mṛduḥ śītaḥ śopho'ṅgeṣvarucistathā ||65||
āḍhyavāta iti jñeyaḥ sa kṛcchro medasā''vṛtaḥ |
sparśamasthnā''vṛte tūṣṇaṃ pīḍanaṃ cābhinandati ||66||
sambhajyate sīdati ca sūcībhiriva tudyate |
majjāvṛte vināmaḥ [2] syājjṛmbhaṇaṃ pariveṣṭanam ||67||
śūlaṃ tu pīḍyamāne ca pāṇibhyāṃ labhate sukham |
śukrāvego'tivego vā niṣphalatvaṃ ca śukrage ||68||
bhukte kukṣau ca rugjīrṇe śāmyatyannāvṛte'nile |
mūtrāpravṛttirādhmānaṃ bastau mūtrāvṛte'nile ||69||
varcaso'tivibandho'dhaḥ sve sthāne parikṛntati |
vrajatyāśu jarāṃ sneho bhukte cānahyate naraḥ ||70||
cirāt pīḍitamannena duḥkhaṃ śuṣkaṃ śakṛt sṛjet |
śroṇīvaṅkṣaṇapṛṣṭheṣu rugvilomaśca mārutaḥ ||71||
asvasthaṃ hṛdayaṃ caiva varcasā tvāvṛte'nile |72|
sandhicyutirhanustambhaḥ [1] kuñcanaṃ kubjatā'rditaḥ ||72||
pakṣāghāto'ṅgasaṃśoṣaḥ [2] paṅgutvaṃ khuḍavātatā |
stambhanaṃ cāḍhyavātaśca rogā majjāsthigāśca ye ||73||
ete sthānasya gāmbhīryādyatnāt sidhyanti vā na vā |
navān balavatastvetān sādhayennirupadravān ||74||

kriyāmataḥ paraṃ siddhāṃ vātarogāpahāṃ śṛṇu |
kevalaṃ nirupastambhamādau snehairupācaret ||75||
vāyuṃ sarpirvasātailamajjapānairnaraṃ tataḥ |
snehaklāntaṃ samāśvāsya payobhiḥ snehayet punaḥ ||76||
yūṣairgrāmyāmbujānūparasairvā snehasaṃyutaiḥ |
pāyasaiḥ kṛśaraiḥ sāmlalavaṇairanuvāsanaiḥ ||77||
nāvanaistarpaṇaiścānnaiḥ [1] susnigdhaṃ svedayettataḥ |
svabhyaktaṃ snehasaṃyuktairnāḍīprastarasaṅkaraiḥ ||78||
tathā'nyairvividhaiḥ svedairyathāyogamupācaret |
snehāktaṃ [2] svinnamaṅgaṃ tu vakraṃ stabdhamathāpi vā ||79||
śanairnāmayituṃ śakyaṃ yatheṣṭaṃ śuṣkadāruvat |
harṣatodarugāyāmaśothastambhagrahādayaḥ ||80||
svinnasyāśu praśāmyanti mārdavaṃ copajāyate |
snehaśca dhātūnsaṃśuṣkān puṣṇātyāśu prayojitaḥ ||81||
balamagnibalaṃ puṣṭiṃ prāṇāṃścāpyabhivardhayet |
asakṛttaṃ punaḥ snehaiḥ svedaiścāpyupapādayet ||82||
tathā snehamṛdau koṣṭhe na tiṣṭhantyanilāmayāḥ |83|
yadyanena sadoṣatvāt karmaṇā na praśāmyati ||83||
mṛdubhiḥ snehasaṃyuktairauṣadhaistaṃ viśodhayet |
ghṛtaṃ tilvakasiddhaṃ vā sātalāsiddhameva vā ||84||
payasairaṇḍatailaṃ vā pibeddoṣaharaṃ śivam |
snigdhāmlalavaṇoṣṇādyairāhārairhi malaścitaḥ ||85||
sroto baddhvā'nilaṃ rundhyāttasmāttamanulomayet [1] |
durbalo yo'virecyaḥ syāttaṃ nirūhairupācaret ||86||
pācanairdīpanīyairvā bhojanaistadyutairnaram |
saṃśuddhasyotthite cāgnau snehasvedau punarhitau ||87||
svādvamlalavaṇasnigdhairāhāraiḥ satataṃ punaḥ |
nāvanairdhūmapānaiśca sarvānevopapādayet ||88||
iti sāmānyataḥ proktaṃ vātarogacikitsitam |89|
viśeṣatastu koṣṭhasthe vāte kṣāraṃ [1] pibennaraḥ ||89||
pācanairdīpanairyuktairamlairvā [2] pācayenmalān |
gudapakvāśayasthe tu karmodāvartanuddhitam ||90||
āmāśayasthe śuddhasya yathādoṣaharīḥ kriyāḥ |
sarvāṅgakupite'bhyaṅgo bastayaḥ sānuvāsanāḥ ||91||
svedābhyaṅgāvagāhāśca hṛdyaṃ cānnaṃ tvagāśrite |
śītāḥ pradehā raktasthe vireko raktamokṣaṇam ||92||
vireko māṃsamedaḥsthe nirūhāḥ śamanāni ca |
bāhyābhyantarataḥ snehairasthimajjagataṃ jayet ||93||
harṣo'nnapānaṃ śukrasthe balaśukrakaraṃ hitam |
vibaddhamārgaṃ dṛṣṭvā vā śukraṃ dadyādvirecanam ||94||
viriktapratibhuktasya pūrvoktāṃ kārayet kriyām |
garbhe śuṣke tu vātena bālānāṃ cāpi śuṣyatām ||95||
sitākāśmaryamadhukairhitamutthāpane payaḥ |
hṛdi prakupite siddhamaṃśumatyā payo hitam ||96||
matsyānnābhipradeśasthe siddhān bilvaśalāṭubhiḥ |
vāyunā veṣṭyamāne tu gātre syādupanāhanam ||97||
tailaṃ saṅkucite'bhyaṅgo māṣasaindhavasādhitam |
bāhuśīrṣagate nasyaṃ pānaṃ cauttarabhaktikam ||98||
bastikarma tvadho nābheḥ śasyate cāvapīḍakaḥ |99|
ardite nāvanaṃ mūrdhni tailaṃ tarpaṇameva ca ||99||
nāḍīsvedopanāhāścāpyānūpapiśitairhitāḥ |
svedanaṃ snehasaṃyuktaṃ pakṣāghāte virecanam ||100||
antarākaṇḍarāgulphaṃ sirā bastyagnikarma ca |
gṛdhrasīṣu prayuñjīta khallyāṃ tūṣṇopanāhanam ||101||
pāyasaiḥ kṛśarairmāṃsaiḥ śastaṃ tailaghṛtānvitaiḥ |
vyāttānane hanuṃ svinnāmaṅguṣṭhābhyāṃ prapīḍya ca ||102||
pradeśinībhyāṃ connābhya cibukonnāmanaṃ hitam |
srastaṃ svaṃ gamayetsthānaṃ stabdhaṃ svinnaṃ vināmayet ||103||
pratyekaṃ sthānadūṣyādikriyāvaiśeṣyamācaret [1] |104|
Specific line of treatment should be adopted in specific condition depending on site of affliction and the vitiated tissue involved.[104]
Brimhana (nourishment) treatment
Expand
sarpistailavasāmajjasekābhyañjanabastayaḥ [1] ||104||
snigdhāḥ svedā nivātaṃ ca sthānaṃ prāvaraṇāni ca |
rasāḥ payāṃsi bhojyāni svādvamlalavaṇāni ca ||105||
bṛṃhaṇaṃ yacca tat sarvaṃ praśastaṃ vātarogiṇām |106|

balāyāḥ pañcamūlasya daśamūlasya vā rase ||106||
ajaśīrṣāmbujānūpamāṃsādapiśitaiḥ pṛthak |
sādhayitvā rasān snigdhāndadhyamlavyoṣasaṃskṛtān ||107||
bhojayedvātarogārtaṃ tairvyaktalavaṇairnaram |
etairevopanāhāṃśca piśitaiḥ samprakalpayet ||108||
ghṛtatailayutaiḥ sāmlaiḥ kṣuṇṇasvinnairanasthibhiḥ |
patrotkvāthapayastailadroṇyaḥ syuravagāhane ||109||
svabhyaktānāṃ praśasyante sekāścānilarogiṇām |
ānūpaudakamāṃsāni daśamūlaṃ śatāvarīm ||110||
kulatthān badarānmāṣāṃstilānrāsnāṃ yavān balām |
vasādadhyāranālāmlaiḥ saha kumbhyāṃ vipācayet ||111||
nāḍīsvedaṃ prayuñjīta piṣṭaiścāpyupanāhanam |
taiśca siddhaṃ ghṛtaṃ tailamabhyaṅgaṃ pānameva ca ||112||
mustaṃ kiṇvaṃ tilāḥ kuṣṭhaṃ surāhvaṃ lavaṇaṃ natam |
dadhikṣīracatuḥsnehaiḥ siddhaṃ syādupanāhanam ||113||
utkārikāvesavārakṣīramāṣatilaudanaiḥ |
eraṇḍabījagodhūmayavakolasthirādibhiḥ ||114||
sasnehaiḥ sarujaṃ gātramālipya bahalaṃ bhiṣak |
eraṇḍapatrairbadhnīyādrātrau kalyaṃ vimokṣayet ||115||
kṣīrāmbunā tataḥ siktaṃ punaścaivopanāhitam |
muñcedrātrau divābaddhaṃ carmabhiśca salomabhiḥ ||116||
phalānāṃ tailayonīnāmamlapiṣṭān suśītalān |
pradehānupanāhāṃśca gandhairvātaharairapi ||117||
pāyasaiḥ kṛśaraiścaiva kārayet snehasaṃyutaiḥ |118|
rūkṣaśuddhānilārtānāmataḥ snehān pracakṣmahe||118||
vividhān vividhavyādhipraśamāyāmṛtopamān|
droṇe'mbhasaḥ pacedbhāgān daśamūlāccatuṣpalān||119||
yavakolakulatthānāṃ bhāgaiḥ prasthonmitaiḥ saha|
pādaśeṣe rase piṣṭairjīvanīyaiḥ saśarkaraiḥ||120||
tathā kharjūrakāśmaryadrākṣābadaraphalgubhiḥ|
sakṣīraiḥ sarpiṣaḥ prasthaḥ siddhaḥ kevalavātanut||121||
niratyayaḥ prayoktavyaḥ pānābhyañjanabastiṣu|
citrakaṃ nāgaraṃ rāsnāṃ pauṣkaraṃ pippalīṃ śaṭīm||122||
piṣṭvā vipācayet sarpirvātarogaharaṃ param|
balābilvaśṛte kṣīre ghṛtamaṇḍaṃ vipācayet||123||
tasya śuktiḥ prakuñco vā nasyaṃ mūrdhagate'nile|
grāmyānūpaudakānāṃ tu bhitvā'sthīni pacejjale||124||
taṃ snehaṃ daśamūlasya kaṣāyeṇa punaḥ pacet|
jīvakarṣabhakāsphotāvidārīkapikacchubhiḥ||125||
vātaghnairjīvanīyaiśca kalkairdvikṣīrabhāgikam|
tatsiddhaṃ nāvanābhyaṅgāttathā pānānuvāsanāt||126||
sirāparvāsthikoṣṭhasthaṃ praṇudatyāśu mārutam|
ye syuḥ prakṣīṇamajjānaḥ kṣīṇaśukraujasaśca ye||127||
balapuṣṭikaraṃ teṣāmetat syādamṛtopamam|
tadvatsiddhā vasā nakramatsyakūrmaculūkajā||128||
pratyagrā vidhinā'nena nasyapāneṣu śasyate|
prasthaḥ syāttriphalāyāstu kulatthakuḍavadvayam||129||
kṛṣṇagandhātvagāḍhakyoḥ pṛthak pañcapalaṃ bhavet|
rāsnācitrakayordve dve daśamūlaṃ palonmitam||130||
jaladroṇe pacet pādaśeṣe prasthonmitaṃ pṛthak|
surāranāladadhyamlasauvīrakatuṣodakam||131||
koladāḍimavṛkṣāmlarasaṃ tailaṃ vasāṃ ghṛtam|
majjānaṃ ca payaścaiva jīvanīyapalāni ṣaṭ||132||
kalkaṃ dattvā mahāsnehaṃ samyagenaṃ vipācayet|
sirāmajjāsthige vāte sarvāṅgaikāṅgarogiṣu||133||
vepanākṣepaśūleṣu tadabhyaṅge prayojayet|
nirguṇḍyā mūlapatrābhyāṃ gṛhītvā svarasaṃ tataḥ||134||
tena siddhaṃ samaṃ tailaṃ nāḍīkuṣṭhānilārtiṣu|
hitaṃ pāmāpacīnāṃ ca pānābhyañjanapūraṇam||135||
kārpāsāsthikulatthānāṃ rase siddhaṃ ca vātanut|136|
mūlakasvarase kṣīrasame sthāpyaṃ tryahaṃ dadhi||136||
tasyāmlasya tribhiḥ prasthaistailaprasthaṃ vipācayet |
yaṣṭyāhvaśarkarārāsnālavaṇārdrakanāgaraiḥ ||137||
supiṣṭaiḥ palikaiḥ pānāttadabhyaṅgācca vātanut |138|
Curds should be kept for three days in a mixture of equal measures of the expressed juice of radish and milk. Prepare medicated oil by taking 64 tolas (768 gm) of oil and triple the quantity of this sour preparation adding the paste of 4 tolas (48 gm) each of liquorice, sugar, rasna, rock salt and green ginger. This oil can be used for internal administration and external application as curative of vata. [136-137]
Expand
pañcamūlakaṣāyeṇa piṇyākaṃ bahuvārṣikam ||138||
paktvā tasya rasaṃ pūtvā tailaprasthaṃ vipācayet |
payasā'ṣṭaguṇenaitat sarvavātavikāranut ||139||
saṃsṛṣṭe śleṣmaṇā caitadvāte śastaṃ viśeṣataḥ |
yavakolakulatthānāṃ śreyasyāḥ śuṣkamūlakāt ||140||
bilvāccāñjalimekaikaṃ dravairamlairvipācayet |
tena tailaṃ kaṣāyeṇa phalāmlaiḥ kaṭubhistathā ||141||
piṣṭaiḥ siddhaṃ mahāvātairārtaḥ śīte prayojayet |142|
sarvavātavikārāṇāṃ tailānyanyānyataḥ śṛṇu ||142||
catuṣprayogāṇyāyuṣyabalavarṇakarāṇi ca |
rajaḥśukrapradoṣaghnānyapatyajananāni ca ||143||
niratyayāni siddhāni sarvadoṣaharāṇi ca |
sahācaratulāyāśca rase tailāḍhakaṃ pacet ||144||
mūlakalkāddaśapalaṃ payo dattvā caturguṇam |
siddhe'smiñcharkarācūrṇādaṣṭādaśapalaṃ bhiṣak ||145||
vinīya dāruṇeṣvetadvātavyādhiṣu yojayet |
śvadaṃṣṭrāsvarasaprasthau dvau samau payasā saha ||146||
ṣaṭpalaṃ śṛṅgaverasya guḍasyāṣṭapalaṃ tathā |
tailaprasthaṃ vipakvaṃ tairdadyāt sarvānilārtiṣu ||147||
jīrṇe taile ca dugdhena peyākalpaḥ praśasyate |
balāśataṃ guḍūcyāśca pādaṃ rāsnāṣṭabhāgikam ||148||
jalāḍhakaśate paktvā daśabhāgasthite rase |
dadhimastvikṣuniryāsaśuktaistailāḍhakaṃ samaiḥ ||149||
pacet sājapayo'rdhāṃśaiḥ kalkairebhiḥ palonmitaiḥ |
śaṭīsaraladārvelāmañjiṣṭhāgurucandanaiḥ ||150||
padmakātiviṣāmustasūrpaparṇīhareṇubhiḥ |
yaṣṭyāhvasurasavyāghranakharṣabhakajīvakaiḥ ||151||
palāśarasakastūrīnalikājātikoṣakaiḥ |
spṛkkākuṅkumaśaileyajātīkaṭuphalāmbubhiḥ ||152||
tvacākundurukarpūraturuṣkaśrīnivāsakaiḥ [1] |
lavaṅganakhakakkolakuṣṭhamāṃsīpriyaṅgubhiḥ ||153||
sthauṇeyatagaradhyāmavacāmadanapallavaiḥ |
sanāgakeśaraiḥ siddhe kṣipeccātrāvatārite ||154||
patrakalkaṃ tataḥ pūtaṃ vidhinā tat prayojayet |
śvāsaṃ kāsaṃ jvaraṃ hikkāṃ [2] chardiṃ gulmān kṣataṃ kṣayam ||155||
plīhaśoṣāvapasmāramalakṣmīṃ ca praṇāśayet |
balātailamidaṃ śreṣṭhaṃ vātavyādhivināśanam ||156||
(agniveśāya guruṇā kṛṣṇātreyeṇa bhāṣitam) |
iti balātailam |
amṛtāyāstulāḥ pañca droṇeṣvaṣṭasvapāṃ pacet ||157||
pādaśeṣe samakṣīraṃ tailasya dvyāḍhakaṃ pacet |
elāmāṃsīnatośīrasārivākuṣṭhacandanaiḥ ||158||
balātāmalakīmedāśatapuṣpardhijīvakaiḥ [1] |
kākolīkṣīrakākolīśrāvaṇyatibalānakhaiḥ ||159||
mahāśrāvaṇijīvantīvidārīkapikacchubhiḥ |
śatāvarīmahāmedākarkaṭākhyāhareṇubhiḥ ||160||
vacāgokṣurakairaṇḍarāsnākālāsahācaraiḥ |
vīrāśallakimustatvakpatrarṣabhakabālakaiḥ ||161||
sahailākuṅkumaspṛkkātridaśāhvaiśca kārṣikaiḥ |
mañjiṣṭhāyāstrikarṣeṇa madhukāṣṭapalena ca ||162||
kalkaistat kṣīṇavīryāgnibalasammūḍhacetasaḥ |
unmādāratyapasmārairārtāṃśca prakṛtiṃ nayet ||163||
vātavyādhiharaṃ śreṣṭhaṃ tailāgryamamṛtāhvayam |
(kṛṣṇātreyeṇa [2] guruṇā bhāṣitaṃ vaidyapūjitam) ||164||
ityamṛtādyaṃ tailam |
rāsnāsahasraniryūhe tailadroṇaṃ vipācayet |
gandhairhaimavataiḥ piṣṭairelādyaiścānilārtinut ||165||
kalpo'yamaśvagandhāyāṃ prasāraṇyāṃ balādvaye |
kvāthakalkapayobhirvā balādīnāṃ pacet pṛthak ||166||
iti rāsnātailam |
mūlakasvarasaṃ kṣīraṃ tailaṃ dadhyamlakāñjikam |
tulyaṃ vipācayet kalkairbalācitrakasaindhavaiḥ ||167||
pippalyativiṣārāsnācavikāguruśigrukaiḥ |
bhallātakavacākuṣṭhaśvadaṃṣṭrāviśvabheṣajaiḥ ||168||
puṣkarāhvaśaṭībilvaśatāhvānatadārubhiḥ |
tatsiddhaṃ pītamatyugrān hanti vātātmakān gadān ||169||
iti mūlakādyaṃ tailam |
vṛṣamūlaguḍūcyośca dviśatasya śatasya ca |
citrakāt sāśvagandhācca kvāthe tailāḍhakaṃ pacet ||170||
sakṣīraṃ vāyunā bhagne dadyājjarjarite tathā |
prāktailāvāpasiddhaṃ ca bhavedetadguṇottaram ||171||
iti vṛṣamūlāditailam |
rāsnāśirīṣayaṣṭyāhvaśuṇṭhīsahacarāmṛtāḥ ||172||
syonākadāruśampākahayagandhātrikaṇṭakāḥ |
eṣāṃ daśapalān bhāgān kaṣāyamupakalpayet ||173||
tatastena kaṣāyeṇa sarvagandhaiśca kārṣikaiḥ |
dadhyāranālamāṣāmbumūlakekṣurasaiḥ [1] śubhaiḥ ||174||
pṛthak prasthonmitaiḥ sārdhaṃ tailaprasthaṃ vipācayet |
plīhamūtragrahaśvāsakāsamārutaroganut [2] ||175||
etanmūlakatailākhyaṃ [3] varṇāyurbalavardhanam |
iti mūlakatailam |
yavakolakulatthānāṃ matsyānāṃ śigrubilvayoḥ |
rasena mūlakānāṃ ca tailaṃ dadhipayonvitam ||176||
sādhayitvā bhiṣagdadyāt sarvavātāmayāpaham |
laśunasvarase siddhaṃ tailamebhiśca vātanut ||177||
tailānyetānyṛtusnātāmaṅganāṃ pāyayeta ca |
pītvā'nyatamameṣāṃ hi vandhyā'pi janayet sutam ||178||
yacca śītajvare tailamagurvādyamudāhṛtam |
anekaśataśastacca siddhaṃ syādvātaroganut ||179||
vakṣyante yāni tailāni vātaśoṇitake'pi ca |
tāni cānilaśāntyarthaṃ siddhikāmaḥ prayojayet ||180||
nāsti tailāt paraṃ kiñcidauṣadhaṃ mārutāpaham |
vyavāyyuṣṇagurusnehāt saṃskārādvalavattaram ||181||
gaṇairvātaharaistasmācchataśo'thaṃ sahasraśaḥ |
siddhaṃ kṣiprataraṃ hanti sūkṣmamārgasthitān gadān ||182||
kriyā sādhāraṇī sarvā saṃsṛṣṭe cāpi śasyate |
vāte pittādibhiḥ srotaḥsvāvṛteṣu viśeṣataḥ ||183||
pittāvṛte viśeṣeṇa śītāmuṣṇāṃ tathā kriyām |
vyatyāsāt kārayet sarpirjīvanīyaṃ ca śasyate ||184||
dhanvamāṃsaṃ yavāḥ śāliryāpanāḥ kṣīrabastayaḥ |
virekaḥ kṣīrapānaṃ ca pañcamūlībalāśṛtam ||185||
madhuyaṣṭibalātailaghṛtakṣīraiśca secanam |
pañcamūlakaṣāyeṇa kuryādvā śītavāriṇā ||186||
kaphāvṛte yavānnāni jāṅgalā mṛgapakṣiṇaḥ |
svedāstīkṣṇā nirūhāśca vamanaṃ savirecanam ||187||
jīrṇaṃ sarpistathā tailaṃ tilasarṣapajaṃ hitam |
saṃsṛṣṭe kaphapittābhyāṃ pittamādau vinirjayet ||188||
āmāśayagataṃ matvā kaphaṃ vamanamācaret ||189||
pakvāśaye virekaṃ tu pitte sarvatrage tathā |
svedairviṣyanditaḥ śleṣmā yadā pakvāśaye sthitaḥ ||190||
pittaṃ vā darśayelliṅgaṃ bastibhistau vinirharet |
śleṣmaṇā'nugataṃ vātamuṣṇairgomūtrasaṃyutaiḥ ||191||
nirūhaiḥ pittasaṃsṛṣṭaṃ nirharet kṣīrasaṃyutaiḥ |
madhurauṣadhasiddhaiśca tailaistamanuvāsayet ||192||
śirogate tu sakaphe dhūmanasyādi kārayet |
hṛte pitte kaphe yaḥ syāduraḥsroto'nugo'nilaḥ ||193||
saśeṣaḥ syāt kriyā tatra kāryā kevalavātikī |
śoṇitenāvṛte kuryādvātaśoṇitakīṃ kriyām ||194||
pramehavātamedoghnīmāmavāte [3] prayojayet |
svedābhyaṅgarasakṣīrasnehā māṃsāvṛte hitāḥ ||195||
mahāsneho'sthimajjasthe pūrvavadretasā''vṛte |
annāvṛte tadullekhaḥ [4] pācanaṃ dīpanaṃ laghu ||196||
mūtralāni tu mūtreṇa svedāḥ sottarabastayaḥ |
śakṛtā tailamairaṇḍaṃ snigdhodāvartavatkriyā [5] ||197||
svasthānastho balī doṣaḥ prāk taṃ svairauṣadhairjayet |
vamanairvā virekairvā bastibhiḥ śamanena vā ||198||
(ityuktamāvṛte vāte pittādibhiryathāyatham [6] ) |199|
mārutānāṃ hi pañcānāmanyonyāvaraṇe śṛṇu ||199||
liṅgaṃ vyāsasamāsābhyāmucyamānaṃ mayā'nagha! |
prāṇo vṛṇotyudānādīn prāṇaṃ vṛṇvanti te'pi ca ||200||
udānādyāstathā'nyonyaṃ sarva eva yathākramam |
viṃśatirvaraṇānyetānyulbaṇānāṃ [1] parasparam ||201||
mārutānāṃ hi pañcānāṃ tāni samyak pratarkayet |
sarvendriyāṇāṃ śūnyatvaṃ jñātvā smṛtibalakṣayam ||202||
vyāne prāṇāvṛte liṅgaṃ karma tatrordhvajatrukam |
svedo'tyarthaṃ lomaharṣastvagdoṣaḥ suptagātratā ||203||
prāṇe vyānāvṛte tatra snehayuktaṃ virecanam |
prāṇāvṛte samāne syurjaḍagadgadamūkatāḥ ||204||
catuṣprayogāḥ śasyante snehāstatra sayāpanāḥ |
samānenāvṛte'pāne [2] grahaṇīpārśvahṛdgadāḥ ||205||
śūlaṃ cāmāśaye tatra dīpanaṃ sarpiriṣyate |206|
śirograhaḥ pratiśyāyo niḥśvāsocchvāsasaṅgrahaḥ ||206||
hṛdrogo mukhaśoṣaścāpyudāne prāṇasaṃvṛte |
tatrordhvabhāgikaṃ karma kāryamāśvāsanaṃ tathā ||207||
karmaujobalavarṇānāṃ nāśo mṛtyurathāpi vā |
udānenāvṛte prāṇe taṃ śanaiḥ śītavāriṇā ||208||
siñcedāśvāsayeccainaṃ sukhaṃ caivopapādayet |
urdhvagenāvṛte'pāne chardiśvāsādayo gadāḥ ||209||
syurvāte tatra bastyādi bhojyaṃ caivānulomanam |
moho'lpo'gniratīsāra ūrdhvage'pānasaṃvṛte ||210||
vāte syādvamanaṃ tatra dīpanaṃ grāhi cāśanam |
vamyādhmānamudāvartagulmārtiparikartikāḥ ||211||
liṅgaṃ vyānāvṛte'pāne taṃ snigdhairanulomayet |
apānenāvṛte vyāne bhavedviṇmūtraretasām ||212||
atipravṛttistatrāpi sarvaṃ saṅgrahaṇaṃ matam |
mūrcchā tandrā pralāpo'ṅgasādo'gnyojobalakṣayaḥ ||213||
samānenāvṛte vyāne vyāyāmo laghubhojanam |
stabdhatā'lpāgnitā'svedaśceṣṭāhānirnimīlanam ||214||
udānenāvṛte vyāne tatra pathyaṃ mitaṃ laghu |
pañcānyonyāvṛtānevaṃ vātān budhyeta lakṣaṇaiḥ ||215||
eṣāṃ svakarmaṇāṃ hānirvṛddhirvā''varaṇe matā |
yathāsthūlaṃ samuddiṣṭametadāvaraṇe'ṣṭakam ||216||
saliṅgabheṣajaṃ samyagbudhānāṃ buddhivṛddhaye |217|
sthānānyavekṣya vātānāṃ vṛddhiṃ hāniṃ ca karmaṇām ||217||
dvādaśāvaraṇānyanyānyabhilakṣya bhiṣagjitam |
kuryādabhyañjanasnehapānabastyādi [1] sarvaśaḥ ||218||
kramamuṣṇamanuṣṇaṃ vā vyatyāsādavacārayet |219|

udānaṃ yojayedūrdhvamapānaṃ cānulomayet ||219||
samānaṃ śamayeccaiva tridhā vyānaṃ tu yojayet |
prāṇo rakṣyaścaturbhyo'pi sthāne hyasya sthitirdhruvā ||220||
mūrcchā dāho bhramaḥ śūlaṃ vidāhaḥ śītakāmitā ||221||
chardanaṃ ca vidagdhasya prāṇe pittasamāvṛte |
ṣṭhīvanaṃ kṣavathūdgāraniḥśvāsocchvāsasaṅgrahaḥ ||222||
prāṇe kaphāvṛte rūpāṇyaruciśchardireva ca |
mūrcchādyāni ca rūpāṇi dāho nābhyurasaḥ klamaḥ ||223||
ojobhraṃśaśca sādaścāpyudāne pittasaṃvṛte |
āvṛte śleṣmaṇodāne vaivarṇyaṃ vāksvaragrahaḥ ||224||
daurbalyaṃ gurugātratvamaruciścopajāyate |
atisvedastṛṣā dāho mūrcchā cārucireva [1] ca ||225||
pittāvṛte samāne syādupaghātastathoṣmaṇaḥ |
asvedo vahnimāndyaṃ ca lomaharṣastathaiva ca ||226||
kaphāvṛte samāne syādgātrāṇāṃ cātiśītatā |
vyāne pittāvṛte tu syāddāhaḥ sarvāṅgagaḥ klamaḥ ||227||
gātravikṣepasaṅgaśca sasantāpaḥ savedanaḥ |
gurutā sarvagātrāṇāṃ sarvasandhyasthijā rujaḥ ||228||
vyāne kaphāvṛte liṅgaṃ gatisaṅgastathā'dhikaḥ [2] |
hāridramūtravarcastvaṃ tāpaśca gudameḍhrayoḥ ||229||
liṅgaṃ pittāvṛte'pāne rajasaścātivartanam |
bhinnāmaśleṣmasaṃsṛṣṭaguruvarcaḥpravartanam ||230||
śleṣmaṇā saṃvṛte'pāne kaphamehasya cāgamaḥ |231|
lakṣaṇānāṃ tu miśratvaṃ pittasya ca kaphasya ca ||231||
upalakṣya bhiṣagvidvān miśramāvaraṇaṃ vadet |
yadyasya vāyornirdiṣṭaṃ sthānaṃ tatretarau sthitau ||232||
doṣau bahuvidhān vyādhīn darśayetāṃ yathānijān |
āvṛtaṃ śleṣmapittābhyāṃ prāṇaṃ codānameva ca ||233||
garīyastvena paśyanti bhiṣajaḥ śāstracakṣuṣaḥ |
viśeṣājjīvitaṃ prāṇe udāne saṃśritaṃ balam ||234||
syāttayoḥ pīḍanāddhānirāyuṣaśca balasya ca |
sarve'pyete'parijñātāḥ parisaṃvatsarāstathā ||235||
upekṣaṇādasādhyāḥ syurathavā durupakramāḥ [1] |236|
On observing the mixed symptoms of pitta and kapha, the learned physician should diagnose it as a condition of combined occlusion. [231-231½]
hṛdrogo vidradhiḥ plīhā gulmo'tīsāra eva ca ||236||
bhavantyupadravāsteṣāmāvṛtānāmupekṣaṇāt |
tasmādāvaraṇaṃ vaidyaḥ pavanasyopalakṣayet ||237||
pañcātmakasya vātena pittena śleṣmaṇā'pi vā |
bhiṣagjitamataḥ samyagupalakṣya samācaret ||238||
anabhiṣyandibhiḥ snigdhaiḥ srotasāṃ śuddhikārakaiḥ |
kaphapittāviruddhaṃ yadyacca vātānulomanam ||239||
sarvasthānāvṛte'pyāśu tat kāryaṃ mārute hitam |
yāpanā bastayaḥ prāyo madhurāḥ sānuvāsanāḥ ||240||
prasamīkṣya balādhikyaṃ mṛdu vā sraṃsanaṃ hitam |
rasāyanānāṃ sarveṣāmupayogaḥ praśasyate ||241||
śailasya jatuno'tyarthaṃ payasā guggulostathā |
lehaṃ vā bhārgavaproktamabhyaset kṣīrabhuṅnaraḥ ||242||
abhayāmalakīyoktamekādaśasitāśatam [1] |
apānenāvṛte sarvaṃ dīpanaṃ grāhi bheṣajam ||243||
vātānulomanaṃ yacca pakvāśayaviśodhanam |
iti saṅkṣepataḥ proktamāvṛtānāṃ cikitsitam ||244||
prāṇādīnāṃ bhiṣak kuryādvitarkya svayameva tat |
pittāvṛte tu pittaghnairmārutasyāvirodhibhiḥ |
kaphāvṛte kaphaghnaistu mārutasyānulomanaiḥ ||245||
loke vāyvarkasomānāṃ durvijñeyā yathā gatiḥ |
tathā śarīre vātasya pittasya ca kaphasya ca ||246||
Just as in the universe the courses of the air, the sun and the moon are difficult to comprehend, even so are the forces of vata, pitta and kapha in the body.[246]
Four states of dosha
Expand
kṣayaṃ vṛddhiṃ samatvaṃ ca tathaivāvaraṇaṃ bhiṣak |

tatra ślokau-
pañcātmanaḥ sthānavaśāccharīre sthānāni karmāṇi ca dehadhātoḥ |
prakopahetuḥ kupitaśca rogān sthāneṣu cānyeṣu vṛto'vṛtaśca ||248||
prāṇeśvaraḥ prāṇabhṛtāṃ karoti kriyā ca teṣāmakhilā niruktā |
tāṃ deśasātmyartubalānyavekṣya prayojayecchāstramatānusārī ||249||
ityagniveśakṛte tantre carakapratisaṃskṛte'prāpte dṛḍhabalasampūrite cikitsāsthāne vātavyādhicikitsitaṃ nāmāṣṭāviṃśo'dhyāyaḥ ||28||

Chapter 29 

athāto vātaśoṇitacikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||

hutāgnihotramāsīnamṛṣimadhyepunarvasum |
pṛṣṭavān gurumekāgramagniveśo'gnivarcasam ||3||
agnimārutatulyasya saṃsargasyānilāsṛjoḥ |
hetulakṣaṇabhaiṣajyānyathāsmai gururabravīt ||4||
lavaṇāmlakaṭukṣārasnigdhoṣṇājīrṇabhojanaiḥ |
klinnaśuṣkāmbujānūpamāṃsapiṇyākamūlakaiḥ ||5||
kulatthamāṣaniṣpāvaśākādipalalekṣubhiḥ |
dadhyāranālasauvīraśuktatakrasurāsavaiḥ ||6||
viruddhādhyaśanakrodhadivāsvapnaprajāgaraiḥ |
prāyaśaḥ sukumārāṇāṃ miṣṭānnasukhabhojinām [1] ||7||
acaṅkramaṇaśīlānāṃ kupyate vātaśoṇitam |
abhighātādaśuddhyā ca praduṣṭe śoṇite nṛṇām ||8||
kaṣāyakaṭutiktālparūkṣāhārādabhojanāt |
hayoṣṭrayānayānāmbukrīḍāplavanalaṅghanaiḥ [2] ||9||
uṣṇe cātyadhvavaiṣamyādvyavāyādveganigrahāt [3] |
vāyurvivṛddho vṛddhena raktenāvāritaḥ pathi ||10||
kṛtsnaṃ sandūṣayedraktaṃ tajjñeyaṃ vātaśoṇitam |
khuḍaṃ vātabalāsākhyamāḍhyavātaṃ ca nāmabhiḥ ||11||
tasya sthānaṃ karau pādāvaṅgulyaḥ sarvasandhayaḥ |
kṛtvā''dau hastapāde tu mūlaṃ dehe vidhāvati ||12||

saukṣmyāt sarvasaratvācca pavanasyāsṛjastathā |
taddravatvāt saratvācca dehaṃ gacchan sirāyanaiḥ ||13||
parvasvabhihataṃ kṣubdhaṃ vakratvādavatiṣṭhate |
sthitaṃ pittādisaṃsṛṣṭaṃ tāstāḥ sṛjati vedanāḥ ||14||
karoti duḥkhaṃ teṣveva tasmāt prāyeṇa sandhiṣu |
bhavanti vedanāstāstā atyarthaṃ duḥsahā nṛṇām ||15||
svedo'tyarthaṃ na vā kārṣṇyaṃ sparśājñatvaṃ kṣate'tiruk |
sandhiśaithilyamālasyaṃ sadanaṃ piḍakodgamaḥ ||16||
jānujaṅghorukaṭyaṃsahastapādāṅgasandhiṣu |
nistodaḥ sphuraṇaṃ bhedo gurutvaṃ suptireva ca ||17||
kaṇḍūḥ sandhiṣu rugbhūtvā bhūtvā naśyati cāsakṛt |
vaivarṇyaṃ maṇḍalotpattirvātāsṛkpūrvalakṣaṇam ||18||
uttānamatha gambhīraṃ dvividhaṃ tat pracakṣate |
tvaṅmāṃsāśrayamuttānaṃ gambhīraṃ tvantarāśrayam ||19||
kaṇḍūdāharugāyāmatodasphuraṇakuñcanaiḥ |
anvitā śyāvaraktā tvagbāhye tāmrā tatheṣyate ||20||
gambhīre śvayathuḥ stabdhaḥ kaṭhino'ntarbhṛśārtimān|
śyāvastāmro'thavā dāhatodasphuraṇapākavān ||21||
rugvidāhānvito'bhīkṣṇaṃ vāyuḥ sandhyasthimajjasu |
chindanniva caratyantarvakrīkurvaṃśca vegavān ||22||
karoti khañjaṃ paṅguṃ vā śarīre sarvataścaran |
sarvairliṅgaiśca vijñeyaṃ vātāsṛgubhayāśrayam ||23||

tatra vāte'dhike vā syādrakte pitte kaphe'pi vā |
saṃsṛṣṭeṣu samasteṣu yacca tacchṛṇu lakṣaṇam ||24||
viśeṣataḥ sirāyāmaśūlasphuraṇatodanam [1] |
śothasya kārṣṇyaṃ raukṣyaṃ ca śyāvatāvṛddhihānayaḥ ||25||
dhamanyaṅgulisandhīnāṃ saṅkoco'ṅgagraho'tiruk |
kuñcanastambhane śītapradveṣaścānile'dhike ||26||
śvayathurbhṛśaruk [2] todastāmraścimicimāyate |
snigdharūkṣaiḥ śamaṃ naiti kaṇḍūkledānvito'sṛji [3] ||27||
vidāho vedanā mūrcchā svedastṛṣṇā mado bhramaḥ |
rāgaḥ pākaśca bhedaśca śoṣaścoktāni paittike ||28||
staimityaṃ gauravaṃ snehaḥ suptirmandā ca ruk kaphe |
hetulakṣaṇasaṃsargādvidyāddvandvatridoṣajam ||29||
ekadoṣānugaṃ sādhyaṃ navaṃ, yāpyaṃ dvidoṣajam |
tridoṣajamasādhyaṃ syādyasya ca syurupadravāḥ ||30||

asvapnārocakaśvāsamāṃsakothaśirograhāḥ |
mūrcchāyamadaruktṛṣṇājvaramohapravepakāḥ ||31||
hikkāpāṅgulyavīsarpapākatodabhramaklamāḥ |
aṅgulīvakratā sphoṭā dāhamarmagrahārbudāḥ ||32||
etairupadravairvarjyaṃ mohenaikena vā'pi yat |
samprasrāvi vivarṇaṃ ca stabdhamarbudakṛcca yat ||33||
varjayeccaiva saṅkocakaramindriyatāpanam |
akṛtsnopadravaṃ yāpyaṃ sādhyaṃ syānnirupadravam ||34||

raktamārgaṃ nihantyāśu śākhāsandhiṣu mārutaḥ |
niviśyānyonyamāvārya vedanābhirharedasūn ||35||

tatra muñcedasṛk śṛṅgajalaukaḥsūcyalābubhiḥ |
pracchanairvā sirābhirvā yathādoṣaṃ yathābalam ||36||

rugdāhaśūlatodārtādasṛk srāvyaṃ jalaukasā |
śṛṅgaistumbairharet suptikaṇḍūcimicimāyanāt ||37||
deśāddeśaṃ vrajat srāvyaṃ sirābhiḥ pracchanena vā |
aṅgaglānau na tu srāvyaṃ rūkṣe vātottare ca yat [4] ||38 ||
gambhīraṃ śvayathuṃ stambhaṃ kampaṃ snāyusirāmayān |
glāniṃ cāpi sasaṅkocāṃ kuryādvāyurasṛkkṣayāt ||39||
khāñjyādīn vātarogāṃśca mṛtyuṃ cātyavasecanāt |
kuryāttasmāt pramāṇena snigdhādraktaṃ vinirharet ||40||

virecyaḥ snehayitvā''dau snehayuktairvirecanaiḥ |
rūkṣairvā mṛdubhiḥ śastamasakṛdvastikarma ca ||41||
sekābhyaṅgapradehānnasnehāḥ prāyo'vidāhinaḥ |
vātarakte praśasyanta ... |42|

……viśeṣaṃ tu nibodha me||42||
bāhyamālepanābhyaṅgapariṣekopanāhanaiḥ| virekāsthāpanasnehapānairgambhīramācaret ||43||
sarpistailavasāmajjāpānābhyañjanabastibhiḥ |
sukhoṣṇairupanāhaiśca vātottaramupācaret ||44||
virecanairghṛtakṣīrapānaiḥ sekaiḥ sabastibhiḥ |
śītairnirvāpaṇaiścāpi raktapittottaraṃ jayet ||45||
vamanaṃ mṛdu nātyarthaṃ snehasekau vilaṅghanam |
koṣṇā lepāśca śasyante vātarakte kaphottare ||46||
kaphavātottare śītaiḥ pralipte vātaśoṇite |
dāhaśotharujākaṇḍūvivṛddhiḥ stambhanādbhavet ||47||
raktapittottare coṣṇairdāhaḥ kledo'vadāraṇam |
bhavettasmādbhiṣagdoṣabalaṃ buddhvā''caretkriyām ||48||
divāsvapnaṃ sasantāpaṃ vyāyāmaṃ maithunaṃ tathā |
kaṭūṣṇaṃ gurvabhiṣyandi lavaṇāmlaṃ ca varjayet ||49||

purāṇā yavagodhūmanīvārāḥ śāliṣaṣṭikāḥ |
bhojanārthaṃ rasārthaṃ vā viṣkirapratudā hitāḥ ||50||
āḍhakyaścaṇakā mudgā masūrāḥ samakuṣṭhakāḥ |
yūṣārthaṃ bahusarpiṣkāḥ praśastā vātaśoṇite ||51|
suniṣaṇṇakavetrāgrakākamācīśatāvarī |
vāstukopodikāśākaṃ śākaṃ sauvarcalaṃ tathā ||52||
ghṛtamāṃsarasairbhṛṣṭaṃ śākasātmyāya dāpayet |
vyañjanārthaṃ, tathā gavyaṃ māhiṣājaṃ payo hitam ||53||
iti saṅkṣepataḥ proktaṃ vātaraktacikitsitam |
etadeva punaḥ sarvaṃ vyāsataḥ sampravakṣyate ||54||
śrāvaṇīkṣīrakākolījīvakarṣabhakaiḥ samaiḥ |
siddhaṃ samadhukaiḥ sarpiḥ sakṣīraṃ vātaraktanut ||55||
Sravani (Gorakha mundi), kshirakakoli, jeevaka, rishabhaka and madhuka are to be taken in equal quantity, after crushing these all, the kalka (paste) to be cooked with cow’s milk and ghee, this sravani ghrita alleviates vatarakta. [55]
Expand
balāmatibalāṃ medāmātmaguptāṃ śatāvarīm |
kākolīṃ kṣīrakākolīṃ rāsnāmṛddhiṃ ca peṣayet ||56||
ghṛtaṃ caturguṇakṣīraṃ taiḥ siddhaṃ vātaraktanut |
hṛtpāṇḍurogavīsarpakāmalājvaranāśanam ||57||

trāyantikātāmalakīdvikākolīśatāvarī |
kaśerukākaṣāyeṇa kalkairebhiḥ paceddhṛtam ||58||
dattvā parūṣakādrākṣākāśmaryekṣurasān samān |
`pṛthagvidāryāḥ svarasaṃ tathā kṣīraṃ caturguṇam ||59||
etat prāyogikaṃ sarpiḥ pārūṣakamiti smṛtam |
vātarakte kṣate kṣīṇe vīsarpe paittike jvare ||60||
iti pārūṣakama ghṛtaṃ
dve pañcamūle varṣābhūmeraṇḍaṃ sapunarnavam |
mudgaparṇīṃ mahāmedāṃ māṣaparṇīṃ śatāvarīm ||61||
śaṅkhapuṣpīmavākpuṣpīṃ rāsnāmatibalāṃ balām |
pṛthagdvipalikaṃ kṛtvā jaladroṇe vipācayet ||62||
pādaśeṣe samān kṣīradhātrīkṣucchāgalān rasān |
ghṛtāḍhakena saṃyojya śanairmṛdvagninā pacet ||63||
kalkānāvāpya mede dve kāśmaryaphalamutpalam |
tvakkṣīrīṃ pippalīṃ drākṣāṃ padmabījaṃ punarnavām ||64||
nāgaraṃ kṣīrakākolīṃ padmakaṃ bṛhatīdvayam |
vīrāṃ śṛṅgāṭakaṃ bhavyamurumāṇaṃ nikocakam ||65||
kharjūrākṣoṭavātāmamuñjātābhiṣukāṃstathā |
etairghṛtāḍhake siddhe kṣaudraṃ śīte pradāpayet ||66||
samyak siddhaṃ ca vijñāya suguptaṃ sannidhāpayet |
kṛtarakṣāvidhiṃ caukṣe prāśayedakṣasammitam ||67||
pāṇḍurogaṃ jvaraṃ hikkāṃ svarabhedaṃ bhagandaram |
pārśvaśūlaṃ kṣayaṃ kāsaṃ plīhānaṃ vātaśoṇitam ||68||
kṣataśoṣamapasmāramaśmarīṃ śarkarāṃ tathā |
sarvāṅgaikāṅgarogāṃśca mūtrasaṅgaṃ ca nāśayet ||69||
balavarṇakaraṃ dhanyaṃ valīpalitanāśanam |
jīvanīyamidaṃ sarpirvṛṣyaṃ vandhyāsutapradam ||70||
drākṣāmadhu(dhū)katoyābhyāṃ siddhaṃ vā sasitopalam |
pibeddhṛtaṃ tathā kṣīraṃ guḍūcīsvarase śṛtam ||71||
Patient of vatarakta should take ghee cooked with decoction of draksha (vitis vinifera) and madhuka (Bassia latifolia), along with sugar candy or be given with milk, which is well boiled with juice of guduchi (Tinospora cordifolia). [71]
Expand
jīvakarṣabhakau medāmṛṣyaproktāṃ śatāvarīm |
madhukaṃ madhuparṇīṃ ca kākolīdvayameva ca ||72||
mudgamāṣākhyaparṇinyau daśamūlaṃ punarnavām |
balāmṛtāvidārīśca sāśvagandhāśmabhedakāḥ ||73||
eṣāṃ kaṣāyakalkābhyāṃ sarpistailaṃ ca sādhayet |
lābhataśca vasāmajjadhānvaprātudavaiṣkiram ||74||
caturguṇena payasā tat siddhaṃ vātaśoṇitam |
sarvadehāśritaṃ hanti vyādhīn ghorāṃśca vātajān ||75||
sthirā śvadaṃṣṭrā bṛhatī sārivā saśatāvarī |
kāśmaryāṇyātmaguptā ca vṛścīro dve bale tathā ||76||
eṣāṃ kvāthe catuḥkṣīraṃ pṛthak tailaṃ pṛthagghṛtam |
medāśatāvarīyaṣṭijīvantījīvakarṣabhaiḥ ||77||
paktvā mātrā tataḥ kṣīratriguṇā'dhyardhaśarkarā |
khajena mathitā peyā vātarakte tridoṣaje ||78||
tailaṃ payaḥ śarkarāṃ ca pāyayedvā sumūrcchitam |
sarpistailasitākṣaudrairmiśraṃ vā'pi pibet payaḥ ||79||
aṃśumatyā śṛtaḥ prasthaḥ payaso dvisitopalaḥ |
pāne praśasyate tadvat pippalīnāgaraiḥ śṛtaḥ ||80||

balāśatāvalīrāsnādaśamūlaiḥ sapīlubhiḥ |
śyāmairaṇḍasthirābhiśca vātārtighnaṃ śṛtaṃ payaḥ ||81||

dhāroṣṇaṃ mūtrayuktaṃ vā kṣīraṃ doṣānulomanam |
pibedvā satrivṛccūrṇaṃ pittaraktāvṛtānilaḥ ||82||
kṣīreṇairaṇḍatailaṃ vā prayogeṇa pibennaraḥ |
bahudoṣo virekārthaṃ jīrṇe kṣīraudanāśanaḥ ||83||
kaṣāyamabhayānāṃ [1] vā ghṛtabhṛṣṭaṃ pibennaraḥ |
kṣīrānupānaṃ trivṛtācūrṇaṃ drākṣārasena vā ||84||
kāśmaryaṃ trivṛtāṃ drākṣāṃ triphalāṃ saparūṣakām |
śṛtaṃ pibedvirekāya lavaṇakṣaudrasaṃyutam ||85||
triphalāyāḥ kaṣāyaṃ vā pibet kṣaudreṇa saṃyutam |
dhātrīharidrāmustānāṃ kaṣāyaṃ vā kaphādhikaḥ ||86||

yogaiśca kalpavihitairasakṛttaṃ virecayet |
mṛdubhiḥ snehasaṃyuktairjñātvā vātaṃ malāvṛtam ||87||
nirharedvā malaṃ tasya saghṛtaiḥ kṣīrabastibhiḥ |
na hi bastisamaṃ kiñcidvātaraktacikitsitam ||88||
bastivaṅkṣaṇapārśvoruparvāsthijaṭharārtiṣu |
udāvarte ca śasyante nirūhāḥ sānuvāsanāḥ ||89||

dadyāttailāni cemāni bastikarmaṇi buddhimān |
nasyābhyañjanasekeṣu dāhaśūlopaśāntaye ||90||
madhuyaṣṭyāstulāyāstu [1] kaṣāye pādaśeṣite |
tailāḍhakaṃ samakṣīraṃ pacet kalkaiḥ palonmitaiḥ ||91||
śatapuṣpāvarīmūrvāpayasyāgurucandanaiḥ |
sthirāhaṃsapadīmāṃsīdvimedāmadhuparṇibhiḥ ||92||
kākolīkṣīrakākolītāmalakyṛddhipadmakaiḥ |
jīvakarṣabhajīvantītvakpatranakhavālakaiḥ ||93||
prapauṇḍarīkamañjiṣṭhāsārivaindrīvitunnakaiḥ |
catuṣprayogāttaddhanti tailaṃ mārutaśoṇitam ||94||
sopadravaṃ sāṅgaśūlaṃ sarvagātrānugaṃ tathā |
vātāsṛkpittadāhārtijvaraghnaṃ balavarṇakṛt ||95||
iti madhuparṇyāditailam |
madhukasya śataṃ drākṣā kharjūrāṇi parūṣakam |
madhūkaudanapākyau ca prasthaṃ muñjātakasya ca ||96||
kāśmaryāḍhakamityetaccaturdroṇe pacedapām |
śeṣe'ṣṭabhāge pūte ca tasmiṃstailāḍhakaṃ pacet ||97||
tathā''malakakāśmaryavidārīkṣurasaiḥ samaiḥ |
caturdroṇena payasā kalkaṃ dattvā palonmitam ||98||
kadambāmalakākṣoṭapadmabījakaśerukam |
śṛṅgāṭakaṃ śṛṅgaveraṃ lavāṇaṃ pippalīṃ sitām ||99||
jīvanīyaiśca saṃsiddhaṃ kṣaudraprasthena saṃsṛjet |
nasyābhyañjanapāneṣu bastau cāpi niyojayet ||100||
vātavyādhiṣu sarveṣu manyāstambhe hanugrahe |
sarvāṅgaikāṅgavāte ca kṣatakṣīṇe kṣatajvare ||101||
sukumārakamityetadvātāsrāmayanāśanam |
svaravarṇakaraṃ tailamārogyabalapuṣṭidam ||102||
iti sukumārakatailam |
guḍūcīṃ madhukaṃ hrasvaṃ pañcamūlaṃ punarnavām |
rāsnāmeraṇḍamūlaṃ ca jīvanīyāni lābhataḥ ||103||
palānāṃ śatakairbhāgairbalāpañcaśataṃ tathā |
kolabilvayavānmāṣānkulatthāṃścāḍhakonmitān ||104||
kāśmaryāṇāṃ suśuṣkāṇāṃ droṇaṃ droṇaśate'mbhasi |
sādhayejjarjaraṃ dhautaṃ caturdroṇaṃ ca śeṣayet ||105||
tailadroṇaṃ pacettena dattvā pañcaguṇaṃ payaḥ |
piṣṭvā tripalikaṃ caiva candanośīrakeśaram ||106||
patrailāgurukuṣṭhāni tagaraṃ madhuyaṣṭikām |
mañjiṣṭhāṣṭapalaṃ caiva tat siddhaṃ sārvayaugikam ||107||
vātarakte kṣatakṣīṇe bhārārte kṣīṇaretasi |
vepanākṣepabhagnānāṃ sarvāṅgaikāṅgarogiṇām ||108||
yonidoṣamapasmāramunmādaṃ khañjapaṅgutām |
hanyāt prasavanaṃ [1] caitattailāgryamamṛtāhvayam ||109||
ityamṛtādyaṃ tailam |
padmavetasayaṣṭyāhvaphenilāpadmakotpalaiḥ |
pṛthakpañcapalairdarbhabalācandanakiṃśukaiḥ ||110||
jale śṛtaiḥ pacettailaprasthaṃ sauvīrasammitam |
lodhrakālīyakośīrajīvakarṣabhakeśaraiḥ ||111||
madayantīlatāpatrapadmakeśarapadmakaiḥ |
prapauṇḍarīkakāśmaryamāṃsīmedāpriyaṅgubhiḥ ||112||
kuṅkumasya palārdhena mañjiṣṭhāyāḥ palena ca |
mahāpadmamidaṃ tailaṃ vātāsṛgjvaranāśanam ||113||
iti mahāpadmaṃ tailam |
padmakośīrayaṣṭyāhvarajanīkvāthasādhitam |
syāt piṣṭaiḥ sarjamañjiṣṭhāvīrākākolicandanaiḥ ||114||
khuḍḍākapadmakamidaṃ tailaṃ vātāsradāhanut |115|
iti khuḍḍākapadmakaṃ tailam |
śatena yaṣṭimadhukāt sādhyaṃ daśaguṇaṃ payaḥ ||115||
tasmiṃstaile caturdroṇe madhukasya palena tu |
siddhaṃ madhukakāśmaryasairvā vātaraktanut ||116||
madhuparṇyāḥ palaṃ piṣṭvā tailaprasthaṃ caturguṇe|
kṣīre sādhyaṃ śataṃ kṛtvā tadevaṃ madhukācchate ||117||
siddhaṃ deyaṃ tridoṣe [1] syādvātāsre śvāsakāsanut |
hṛtpāṇḍurogavīsarpakāmalādāhanāśanam ||118||
iti śatapākaṃ madhukatailam ||

balākaṣāyakalkābhyāṃ tailaṃ kṣīrasamaṃ pacet |
sahasraṃ [1] śatavāraṃ vā vātāsṛgvātaroganut ||119||
rasāyanamidaṃ śreṣṭhamindriyāṇāṃ prasādanam |
jīvanaṃ bṛṃhaṇaṃ svaryaṃ śukrāsṛgdoṣanāśanam ||120||
iti sahasrapākaṃ śatapākaṃ vā balātailam |

guḍūcīrasadugdhābhyāṃ tailaṃ drākṣārasena vā |
siddhaṃ madhukakāśmaryarasairvā vātaraktanut ||121||
āranālāḍhake tailaṃ pādasarjarasaṃ śṛtam |
prabhūte khajitaṃ toye jvaradāhārtinut param ||122||

samadhūcchiṣṭamāñjiṣṭhaṃ sasarjarasasārivam |
piṇḍatailaṃ tadabhyaṅgādbātaraktarujāpaham ||123||
iti piṇḍatailam |
daśamūlaśṛtaṃ kṣīraṃ sadyaḥ śūlanivāraṇam |
pariṣeko'nilaprāye tadvat koṣṇena sarpiṣā ||124||

snehairmadhurasiddhairvā caturbhiḥ pariṣecayet |
stambhākṣepakaśūlārtaṃ koṣṇairdāhe tu śītalaiḥ ||125||
tadvadgavyāvikacchāgaiḥ kṣīraistailavimiśritaiḥ |
kvāthairvā jīvanīyānāṃ pañcamūlasya vā bhiṣak ||126||
drākṣekṣurasamadyāni dadhimastvamlakāñjikam |
sekārthe taṇḍulakṣaudraśarkarāmbu ca śasyate ||127||
kumudotpalapadmādyairmaṇihāraiḥ sacandanaiḥ |
śītatoyānugairdāhe prokṣaṇaṃ sparśanaṃ hitam ||128||

candrapādāmbusaṃsikte kṣaumapadmadalacchade |
śayane pulinasparśaśītamārutavījite ||129||
candanārdrastanakarāḥ priyā nāryaḥ priyaṃvadāḥ |
sparśaśītāḥ sukhasparśā ghnanti dāhaṃ rujaṃ klamam ||130||

sarāge saruje dāhe raktaṃ visrāvya lepayet |
madhukāśvatthatvaṅmāṃsīvīrodumbaraśādvalaiḥ ||131||
jalajairyavacūrṇairvā sayaṣṭyāhvapayoghṛtaiḥ |
sarpiṣā jīvanīyairvā piṣṭairlepo'rtidāhanut ||132||

tilāḥ [1] priyālo madhukaṃ bisaṃ mūlaṃ ca vetasāt |
ājena payasā piṣṭaḥ pralepo dāharāganut ||133||
prapauṇḍarīkamañjiṣṭhādārvīmadhukacandanaiḥ |
sitopalairakāsaktumasūrośīrapadmakaiḥ ||134||
lepo rugdāhavīsarparāgaśophanivāraṇaḥ |
pittaraktottare tvete, lepān vātottare śṛṇu ||135||
vātaghnaiḥ sādhitaḥ snigdhaḥ sakṣīramudgapāyasaḥ [2] |
tilasarṣapapiṇḍairvā'pyupanāho rujāpahaḥ ||136||
audakaprasahānūpaveśavārāḥ susaṃskṛtāḥ |
jīvanīyauṣadhaiḥ snehayuktāḥ syurupanāhane ||137||
stambhatodarugāyāmaśothāṅgagrahanāśanāḥ |
jīvanīyauṣadhaiḥ siddhā sapayaskā vasā'pi vā ||138||

ghṛtaṃ sahacarānmūlaṃ jīvantī cchāgalaṃ payaḥ |
lepaḥ piṣṭāstilāstadvadbhṛṣṭāḥ payasi nirvṛtāḥ ||139||

kṣīrapiṣṭamumālepameraṇḍasya phalāni ca |
kuryācchūlanivṛttyarthaṃ śatāhvāmanile'dhike ||140||
samūlāgracchadairaṇḍakvāthe dviprāsthikaṃ pṛthak |
ghṛtaṃ tailaṃ vasā majjā cānūpamṛgapakṣiṇām ||141||
kalkārthe jīvanīyāni gavyaṃ kṣīramathājakam |
haridrotpalakuṣṭhailāśatāhvāśvahanacchadān [3] ||142||
bilvamātrān pṛthak puṣpaṃ kākubhaṃ cāpi sādhayet |
madhūcchiṣṭapalānyaṣṭau dadyācchīte'vatārite ||143||
śūlenaiṣo'rditāṅgānāṃ lepaḥ sandhigate'nile |
vātarakte cyute bhagne khañje kubje ca śasyate ||144||
śophagauravakaṇḍvādyairyukte tvasmin kaphottare |
mūtrakṣārasurāpakvaṃ ghṛtamabhyañjane hitam ||145||
padmakaṃ tvak samadhukaṃ sārivā ceti tairghṛtam |
siddhaṃ samadhuśuktaṃ syāt sekābhyaṅge kaphottare ||146||

kṣārastailaṃ [4] gavāṃ [5] mūtraṃ jalaṃ ca kaṭukaiḥ śṛtam |
pariṣeke praśaṃsanti vātarakte kaphottare ||147||

lepaḥ sarṣapanimbārkahiṃsrākṣīratilairhitaḥ |
śreṣṭhaḥ siddhaḥ [6] kapitthatvagghṛtakṣīraiḥ sasaktubhiḥ ||148||
gṛhadhūmo vacā kuṣṭhaṃ śatāhvā rajanīdvayam |
pralepaḥ śūlanudvātarakte vātakaphottare ||149||

tagaraṃ tvak śatāhvailā kuṣṭhaṃ mustaṃ hareṇukā |
dāru vyāghranakhaṃ cāmlapiṣṭaṃ vātakaphāsranut ||150||
madhuśigrorhitaṃ tadvadbījaṃ dhānyāmlasaṃyutam |
muhūrtaṃ liptamamlaiśca siñcedvātakaphottaram ||151||
triphalāvyoṣapatrailātvakkṣīrīcitrakaṃ vacām |
viḍaṅgaṃ pippalīmūlaṃ romaśaṃ vṛṣakatvacam ||152||
ṛddhiṃ tāmalakīṃ cavyaṃ samabhāgāni peṣayet |
kalyaṃ liptamayaspātre [7] madhyāhne bhakṣayettataḥ ||153||
varjayeddadhiśuktāni kṣāraṃ vairodhikāni ca |
vātāsre sarvadoṣe'pi hitaṃ śūlārdite param ||154||
buddhvā sthānaviśeṣāṃśca doṣāṇāṃ ca balābalam |
cikitsitamidaṃ kuryādūhāpohavikalpavit ||155||

kupite mārgasaṃrodhānmedaso vā kaphasya vā |
ativṛddhyā'nile [1] nādau śastaṃ snehanabṛṃhaṇam ||156||
vyāyāmaśodhanāriṣṭamūtrapānairvirecanaiḥ |
takrābhayāprayogaiśca kṣapayet kaphamedasī ||157||

bodhivṛkṣakaṣāyaṃ tu prapibenmadhunā saha |
vātaraktaṃ jayatyāśu tridoṣamapi dāruṇam ||158||
purāṇayavagodhūmasīdhvariṣṭasurāsavaiḥ |
śilājatuprayogaiśca guggulormākṣikasya ca ||159||
gambhīre raktamākrāntaṃ syāccettadvātavajjayet |
paścādvāte kriyāṃ kuryādvātaraktaprasādanīm ||160||

raktapittātivṛddhyā tu pākamāśu niyacchati |
bhinnaṃ sravati vā raktaṃ vidagdhaṃ pūyameva vā ||161||
tayoḥ kriyā vidhātavyā bhedaśodhanaropaṇaiḥ [1] |
kuryādupadravāṇāṃ ca kriyāṃ svāṃ svāccikitsitāt ||162||
tatra ślokāḥ-
hetuḥ sthānāni mūlaṃ ca yasmāt prāyeṇa sandhiṣu |
kupyati prāk ca yadrūpaṃ dvividhasya ca lakṣaṇam ||163||
pṛthagbhinnasya liṅgaṃ ca doṣādhikyamupadravāḥ |
sādhyaṃ yāpyamasādhyaṃ ca kriyā sādhyasya cākhilā ||164||
vātaraktasya nirdiṣṭā samāsavyāsatastathā |
maharṣiṇā'gniveśāya tathaivāvasthikī kriyā ||165||

Chapter -30 
athāto yonivyāpaccikitsitaṃ vyākhyāsyāmaḥ ||1||
iti ha smāha bhagavānātreyaḥ ||2||

divyatīrthauṣadhimataścitradhātuśilāvataḥ |
puṇye himavataḥ pārśve surasiddharṣisevite ||3||
viharantaṃ tapoyogāttattvajñānārthadarśinam |
punarvasuṃ jitātmānamagniveśo'nu pṛṣṭavān ||4||

bhagavan! yadapatyānāṃ mūlaṃ nāryaḥ paraṃ nṛṇām |
tadvighāto gadaiścāsāṃ kriyate yonimāśritaiḥ ||5||
tasmātteṣāṃ samutpattimutpannānāṃ ca lakṣaṇam |
sauṣadhaṃ śrotumicchāmi prajānugrahakāmyayā ||6||
iti śiṣyeṇa pṛṣṭastu provācarṣivaro'trijaḥ |
viṃśatirvyāpado yonernirdiṣṭā rogasaṅgrahe ||7||
mithyācāreṇa tāḥ strīṇāṃ praduṣṭenārtavena ca |
jāyante bījadoṣācca daivācca śṛṇu tāḥ pṛthak ||8||

vātalāhāraceṣṭāyā vātalāyāḥ samīraṇaḥ |
vivṛddho yonimāśritya yonestodaṃ savedanam ||9||
stambhaṃ pipīlikāsṛptimiva karkaśatāṃ tathā |
karoti suptimāyāsaṃ vātajāṃścāparān gadān ||10||
sā syāt saśabdarukphenatanurūkṣārtavā'nilāt |

vyāpatkaṭvamlalavaṇakṣārādyaiḥ pittajā bhavet ||11||
dāhapākajvaroṣṇārtā nīlapītāsitārtavā |
bhṛśoṣṇakuṇapasrāvā yoniḥ syātpittadūṣitā||12||

kapho'bhiṣyandibhirvṛddho yoniṃ ceddūṣayet striyāḥ |
sa kuryāt picchilāṃ śītāṃ kaṇḍugrastālpavedanām ||13||
pāṇḍuvarṇāṃ tathā pāṇḍupicchilārtavavāhinīm |

samaśnantyā rasān sarvāndūṣayitvā trayo malāḥ ||14||
yonigarbhāśayasthāḥ svairyoniṃ yuñjanti lakṣaṇaiḥ |
sā bhaveddāhaśūlārtā śvetapicchilavāhinī ||15|
raktapittakarairnāryā raktaṃ pittena dūṣitam |
atipravartate yonyāṃ labdhe garbhe'pi sāsṛjā ||16||
yonigarbhāśayasthaṃ cet pittaṃ sandūṣayedasṛk |
sā'rajaskā matā kārśyavaivarṇyajananī bhṛśam ||17||

yonyāmadhāvanāt kaṇḍūṃ jātāḥ kurvanti jantavaḥ |
sā syādacaraṇā kaṇḍvā tayā'tinarakāṅkṣiṇī ||18||

pavano'tivyavāyena śophasuptirujaḥ striyāḥ |
karoti kupito yonau sā cāticaraṇā matā ||19||

maithunādatibālāyāḥ pṛṣṭhakaṭyūruvaṅkṣaṇam |
rujan dūṣayate yoniṃ vāyuḥ prākcaraṇā hi sā ||20||

garbhiṇyāḥ śleṣmalābhyāsācchardiniḥśvāsanigrahāt |
vāyuḥ kruddhaḥ kaphaṃ yonimupanīya pradūṣayet ||21||
pāṇḍuṃ satodamāsrāvaṃ śvetaṃ sravati vā kapham |
kaphavātāmayavyāptā sā syādyonirupaplutā ||22||
If a woman ingests kapha aggravating substances and suppresses the urges of vomiting and 
pittalāyā nṛsaṃvāse kṣavathūdgāradhāraṇāt |
pittasammūrcchito vāyuryoniṃ dūṣayati striyāḥ ||23||
śūnā sparśākṣamā sārtirnīlapītamasṛk sravet |
śroṇivaṅkṣaṇapṛṣṭhārtijvarārtāyāḥ pariplutā ||24||
vegodāvartanādyonimudāvartayate'nilaḥ |
sā rugārtā rajaḥ kṛcchreṇodāvṛttaṃ vimuñcati ||25||
ārtave sā vimukte tu tatkṣaṇaṃ labhate sukham |
rajaso gamanādūrdhvaṃ jñeyodāvartinī budhaiḥ ||26||

akāle vāhamānāyā garbheṇa pihito'nilaḥ |
karṇikāṃ janayedyonau śleṣmaraktena mūrcchitaḥ ||27||
raktamārgāvarodhinyā sā tayā karṇinī matā |28|

raukṣyādvāyuryadā garbhaṃ jātaṃ jātaṃ vināśayet ||28||
duṣṭaśoṇitajaṃ nāryāḥ putraghnī nāma sā matā |29|

vyavāyamatitṛptāyā bhajantyāstvannapīḍitaḥ ||29||
vāyurmithyāsthitāṅgāyā yonisrotasi saṃsthitaḥ |
vakrayatyānanaṃ yonyāḥ sā'sthimāṃsānilārtibhiḥ ||30||
bhṛśārtirmaithunāśaktā yonirantarmukhī matā |31|

garbhasthāyāḥ striyā raukṣyādvāyuryoniṃ pradūṣayan ||31||
mātṛdoṣādaṇudvārāṃ kuryāt sūcīmukhī tu sā |32|

vyavāyakāle rundhantyā vegān prakupito'nilaḥ ||32||
kuryādviṇmūtrasaṅgārtiṃ śoṣaṃ yonimukhasya ca |33|

ṣaḍahāt saptarātrādvā śukraṃ garbhāśayaṃ gatam ||33||
sarujaṃ nīrujaṃ vā'pi yā sravet sā tu vāminī |34|

bījadoṣāttu garbhasthamārutopahatāśayā ||34||
nṛdveṣiṇyastanī caiva ṣaṇḍhī syādanupakramā |35|

viṣamaṃ duḥkhaśayyāyāṃ maithunāt kupito'nilaḥ ||35||
garbhāśayasya yonyāśca mukhaṃ viṣṭambhayet striyāḥ |
asaṃvṛtamukhī sārtī rūkṣaphenāsravāhinī ||36||
māṃsotsannā mahāyoniḥ parvavaṅkṣaṇaśūlinī |37|
ityetairlakṣaṇaiḥ proktā viṃśatiryonijā gadāḥ ||37||
na śukraṃ dhārayatyebhirdoṣairyonirupadrutā |
tasmādgarbhaṃ na gṛhṇāti strī gacchatyāmayān bahūn ||38||
gulmārśaḥpradarādīṃśca vātādyaiścātipīḍanam |39|

āsāṃ ṣoḍaśa yāstvantyā ādye dve pittadoṣaje ||39||
pariplutā vāminī ca vātapittātmike mate |
karṇinyupaplute vātakaphāccheṣāstu vātajāḥ ||40||
dehaṃ vātādayastāsāṃ svairliṅgaiḥ pīḍayanti hi |41|
snehanasvedabastyādi vātajāsvanilāpaham ||41||
kārayedraktapittaghnaṃ śītaṃ pittakṛtāsu ca |
śleṣmajāsu ca rūkṣoṣṇaṃ karma kuryādvicakṣaṇaḥ ||42||
sannipāte vimiśraṃ tu saṃsṛṣṭāsu ca kārayet |
snigdhasvinnāṃ tathā yoniṃ duḥsthitāṃ sthāpayetpunaḥ ||43||
pāṇinā nāmayejjihmāṃ saṃvṛtāṃ vardhayet punaḥ |
praveśayenniḥsṛtāṃ ca vivṛtāṃ parivartayet ||44||
yoniḥ sthānāpavṛttā hi śalyabhūtā matā striyāḥ |

sarvāṃ vyāpannayoniṃ tu karmabhirvamanādibhiḥ ||45||
mṛdubhiḥ pañcabhirnārīṃ snigdhasvinnāmupācaret |

sarvataḥ suviśuddhāyāḥ śeṣaṃ karma vidhīyate ||46||

vātavyādhiharaṃ karma vātārtānāṃ sadā hitam |
audakānūpajairmāṃsaiḥ kṣīraiḥ satilataṇḍulaiḥ ||47||
savātaghnauṣadhairnāḍīkumbhīsvedairupācaret |
aktāṃ lavaṇatailena sāśmaprastarasaṅkaraiḥ ||48||
svinnāṃ koṣṇāmbusiktāṅgīṃ vātaghnairbhojayedrasaiḥ |49|
balādroṇadvayakvāthe ghṛtatailāḍhakaṃ pacet ||49||
sthirāpayasyājīvantīvīrarṣabhakajīvakaiḥ |
śrāvaṇīpippalīmudgapīlumāṣākhyaparṇibhiḥ ||50||
śarkarākṣīrakākolīkākanāsābhireva ca |
piṣṭaiścaturguṇakṣīre siddhaṃ peyaṃ yathābalam ||51||
vātapittakṛtān rogān hatvā garbhaṃ dadhāti tat |
kāśmaryatriphalādrākṣākāsamardaparūṣakaiḥ ||52||
punarnavādvirajanīkākanāsāsahacaraiḥ |
śatāvaryā guḍūcyāśca prasthamakṣasamairghṛtāt ||53||
sādhitaṃ yonivātaghnaṃ garbhadaṃ paramaṃ pibet |

pippalīkuñcikājājivṛṣakaṃ saindhavaṃ vacām ||54||
yavakṣārājamode ca śarkarāṃ citrakaṃ tathā |
piṣṭvā sarpiṣi bhṛṣṭāni pāyayet prasannayā ||55||
yonipārśvārtihṛdrogagulmārśovinivṛttaye |

vṛṣakaṃ mātuluṅgasya mūlāni madayantikām ||56||
pibet salavaṇairmadyaiḥ pippalīkuñcike tathā |
rāsnāśvadaṃṣṭrāvṛṣakaiḥ pibecchūle śṛtaṃ payaḥ ||57||
guḍūcītriphalādantīkvāthaiśca pariṣecayet |
saindhavaṃ tagaraṃ kuṣṭhaṃ bṛhatī devadāru ca ||58||
samāṃśaiḥ sādhitaṃ kalkaistailaṃ dhāryaṃ rujāpaham |
guḍūcīmālatīrāsnābalāmadhukacitrakaiḥ ||59||
nidigdhikādevadāruyūthikābhiśca kārṣikaiḥ |
tailaprasthaṃ gavāṃ mūtre kṣīre ca dviguṇe pacet ||60||
vātārtāyāḥ picuṃ dadyādyonau ca praṇayettataḥ |

vātārtānāṃ ca yonīnāṃ sekābhyaṅgapicukriyāḥ ||61||
(uṣṇāḥ snigdhāḥ prakartavyāstailāni snehanāni ca) |

hiṃsrākalkaṃ tu vātārtā koṣṇamabhyajya dhārayet |
pañcavalkasya pittārtā śyāmādīnāṃ kaphāturā ||62||
pittalānāṃ tu yonīnāṃ sekābhyaṅgapicukriyāḥ |
śītāḥ pittaharāḥ kāryāḥ snehanārthaṃ ghṛtāni ca ||63||
(pittaghnauṣadhasiddhāni kāryāṇi bhiṣajā tathā) |
śatāvarīmūlatulāścatasraḥ samprapīḍayet ||64||
rasena kṣīratulyena pacettena ghṛtāḍhakam |
jīvanīyaiḥ śatāvaryā mṛdvīkābhiḥ parūṣakaiḥ ||65||
piṣṭaiḥ priyālaiścākṣāṃśairdviyaṣṭimadhukairbhiṣak |
siddhe śīte ca madhunaḥ pippalyāśca palāṣṭakam ||66||
sitādaśapalonmiśrāllihyāt pāṇitalaṃ tataḥ |
yonyasṛkśukradoṣaghnaṃ vṛṣyaṃ puṃsavanaṃ ca tat ||67||
kṣataṃ kṣayaṃ raktapittaṃ kāsaṃ śvāsaṃ halīmakam |
kāmalāṃ vātaraktaṃ ca vīsarpaṃ hṛcchirograham ||68||
unmādāratyapasmārān vātapittātmakāñjayet |
iti bṛhacchatāvarīghṛtam |
evameva kṣīrasarpirjīvanīyopasādhitam ||69||
garbhadaṃ pittalānāṃ ca yonīnāṃ syādbhiṣagjitam |70|
yonyāṃ śleṣmapraduṣṭāyāṃ vartiḥ saṃśodhanī hitā ||70||
vārāhe bahuśaḥ pitte bhāvitairlaktakaiḥ kṛtā |

bhāvitaṃ payasā'rkasya yavacūrṇaṃ sasaindhavam ||71||
vartiḥ kṛtā muhurdhāryā tataḥ secyā sukhāmbunā |

pippalyā maricairmāṣaiḥ śatāhvākuṣṭhasaindhavaiḥ ||72||
vartistulyā pradeśinyā dhāryā yoniviśodhanī |73|

udumbaraśalāṭūnāṃ droṇamabdroṇasaṃyutam ||73||
sapañcavalkakulakamālatīnimbapallavam |
niśāṃ sthāpya jale tasmiṃstailaprasthaṃ vipācayet ||74||
lākṣādhavapalāśatvaṅniryāsaiḥ śālmalena ca |
piṣṭaiḥ siddhasya tailasya picuṃ yonau nidhāpayet ||75||
saśarkaraiḥ kaṣāyaiśca śītaiḥ kurvīta secanam |
picchilā vivṛtā kāladuṣṭā yoniśca dāruṇā ||76||
saptāhācchudhyati kṣipramapatyaṃ cāpi vindati |
udumbarasya dugdhena ṣaṭkṛtvo bhāvitāttilāt ||77||
tailaṃ kvāthena tasyaiva siddhaṃ dhāryaṃ ca pūrvavat |

dhātakyāmalakīpatrasrotojamadhukotpalaiḥ ||78||
jambvāmramadhyakāsīsalodhrakaṭphalatindukaiḥ |
saurāṣṭrikādāḍimatvagudumbaraśalāṭubhiḥ ||79||
akṣamātrairajāmūtre kṣīre ca dviguṇe pacet |
tailaprasthaṃ picuṃ dadyādyonau ca praṇayettataḥ ||80||
kaṭīpṛṣṭhatrikābhyaṅgaṃ snehabastiṃ ca dāpayet |
picchilā srāviṇī yonirviplutopaplutā tathā ||81||
uttānā connatā śūnā sidhyet sasphoṭaśūlinī |
karīradhavanimbārkaveṇukośāmrajāmbavaiḥ ||82||
jiṅginīvṛṣamūlānāṃ kvāthairmārdvīkasīdhubhiḥ |
saśuktairdhāvanaṃ miśrairyonyāsrāvavināśanam ||83||
kuryāt satakragomūtraśuktairvā triphalārasaiḥ |84|

pippalyayorajaḥpathyāprayogā madhunā hitāḥ ||84||
śleṣmalāyāṃ kaṭuprāyāḥ samūtrā bastayo hitāḥ |
pitte samadhurakṣīrā vāte tailāmlasaṃyutāḥ ||85||
sannipātasamutthāyāḥ karma sādhāraṇaṃ hitam |86|
raktayonyāmasṛgvarṇairanubandhaṃ samīkṣya ca ||86||
tataḥ kuryādyathādoṣaṃ raktasthāpanamauṣadham |

tilacūrṇaṃ dadhi ghṛtaṃ phāṇitaṃ śaukarī vasā ||87||
kṣaudreṇa saṃyutaṃ peyaṃ vātāsṛgdaranāśanam |

varāhasya raso medyaḥ sakaulattho'nilādhike ||88||
śarkarākṣaudrayaṣṭyāhvanāgarairvā yutaṃ dadhi |

payasyotpalaśālūkabisakālīyakāmbudam ||89||
sapayaḥśarkarākṣaudraṃ paittike'sṛgdare pibet |90|

pāṭhā jambvāmrayormadhyaṃ śilodbhedaṃ rasāñjanam ||90||
ambaṣṭhā śālmalīśleṣaṃ samaṅgāṃ vatsakatvacam |
bāhlīkātiviṣe bilvaṃ mustaṃ lodhraṃ sagairikam ||91||
kaṭvaṅgaṃ maricaṃ śuṇṭhīṃ mṛdvīkāṃ raktacandanam |
kaṭphalaṃ vatsakānantādhātakīmadhukārjunam ||92||
puṣyeṇoddhṛtya tulyāni sūkṣmacūrṇāni kārayet |
tāni kṣaudreṇa saṃyojya pibettaṇḍulavāriṇā ||93||
arśaḥsu cātisāreṣu raktaṃ yaccopaveśyate |
doṣāgantukṛtā ye ca bālānāṃ tāṃśca nāśayet ||94||
yonidoṣaṃ rajodoṣaṃ śvetaṃ nīlaṃ sapītakam |
strīṇāṃ śyāvāruṇaṃ yacca prasahya vinivartayet ||95||
cūrṇaṃ puṣyānugaṃ nāma hitamātreyapūjitam |96| iti puṣyānugacūrṇam |
taṇḍulīyakamūlaṃ tu sakṣaudraṃ taṇḍulāmbunā ||96||
rasāñjanaṃ ca lākṣāṃ ca chāgena payasā pibet |
patrakalkau ghṛte bhṛṣṭau rājādanakapitthayoḥ ||97||
pittānilaharau, paitte sarvathaivāsrapittajit |
madhukaṃ triphalāṃ lodhraṃ mustaṃ saurāṣṭrikāṃ madhu ||98||
madyairnimbaguḍūcyau vā kaphaje'sṛgdare pibet |

virecanaṃ mahātiktaṃ paittike'sṛgdare pibet ||99||
hitaṃ garbhaparisrāve yaccoktaṃ tacca kārayet |100|

kāśmaryakuṭajakvāthasiddhamuttarabastinā ||100||
raktayonyarajaskānāṃ putraghnyāśca hitaṃ ghṛtam |
mṛgājāvivarāhāsṛgdadhyamlaphalasarpiṣā [1] ||101||
arajaskā pibet siddhaṃ jīvanīyaiḥ payo'pi vā |

karṇinyacaraṇāśuṣkayoniprākcaraṇāsu ca ||102||
kaphavāte ca dātavyaṃ tailamuttarabastinā |

gopitte matsyapitte vā kṣaumaṃ triḥsaptabhāvitam ||103||
madhunā kiṇvacūrṇaṃ vā dadyādacaraṇāpaham |
srotasāṃ śodhanaṃ kaṇḍūkledaśophaharaṃ ca tat ||104||

vātaghnaiḥ śatapākaiśca tailaiḥ prāgaticāriṇī |
āsthāpyā cānuvāsyā ca svedyā cānilasūdanaiḥ ||105||
snehadravyaistathā''hārairupanāhaiśca yuktitaḥ |
śatāhvāyavagodhūmakiṇvakuṣṭhapriyaṅgubhiḥ ||106||
balākhuparṇikāśryāhvaiḥ saṃyāvo dhāraṇaḥ smṛtaḥ |
vāminyupaplutānāṃ ca snehasvedādikaḥ kramaḥ ||107||
kāryastataḥ snehapicustataḥ santarpaṇaṃ bhavet |

śallakījiṅginījambūdhavatvakpañcavalkalaiḥ ||108||
kaṣāyaiḥ sādhitaḥ snehapicuḥ syādviplutāpahaḥ |
karṇinyāṃ vartikā kuṣṭhapippalyarkāgrasaindhavaiḥ ||109||
bastamūtrakṛtā dhāryā sarvaṃ ca śleṣmanuddhitam |

traivṛtaṃ snehanaṃ svedo grāmyānūpaudakā rasāḥ ||110||
daśamūlapayobastiścodāvartānilārtiṣu |
traivṛtenānuvāsyā ca bastiścottarasañjñitaḥ ||111||
etadeva mahāyonyāṃ srastāyāṃ ca vidhīyate |

vasā ṛkṣavarāhāṇāṃ ghṛtaṃ ca madhuraiḥ śṛtam ||112||
pūrayitvā mahāyoniṃ badhnīyāt kṣaumalaktakaiḥ |

prasrastāṃ sarpiṣā'bhyajya kṣīrasvinnāṃ praveśya ca ||113||
badhnīyādveśavārasya piṇḍenāmūtrakālataḥ |
yacca vātavikārāṇāṃ karmoktaṃ tacca kārayet ||114||
sarvavyāpatsu matimānmahāyonyāṃ viśeṣataḥ |

nahi vātādṛte yonirnārīṇāṃ sampraduṣyati ||115||
śamayitvā tamanyasya kuryāddoṣasya bheṣajam |116|

rohītakānmūlakalkaṃ pāṇḍure'sṛgdare pibet ||116||
jalenāmalakībījaṃ kalkaṃ vā sasitāmadhum |

madhunā''malakāccūrṇaṃ rasaṃ vā lehayecca tām ||117||
nyagrodhatvakkaṣāyeṇa lodhrakalkaṃ tathā pibet |
āsrāve kṣaumapaṭṭaṃ vā bhāvitaṃ tena dhārayet ||118||
plakṣatvakcūrṇapiṇḍaṃ vā dhārayenmadhunā kṛtam |
yonyā snehāktayā lodhrapriyaṅgumadhukasya vā ||119||
dhāryā madhuyutā vartiḥ kaṣāyāṇāṃ ca sarvaśaḥ |
srāvacchedārthamabhyaktāṃ dhūpayedvā ghṛtāplutaiḥ ||120||
saralāgugguluyavaiḥ satailakaṭumatsyakaiḥ |
kāsīsaṃ triphalā kāṅkṣī samaṅgā''mrāsthi dhātakī ||121||
paicchilye kṣaudrasaṃyuktaścūrṇo vaiśadyakārakaḥ |
palāśasarjajambūtvaksamaṅgāmocadhātakīḥ ||122||
sapicchilāpariklinnāstambhanaḥ kalka iṣyate |
stabdhānāṃ karkaśānāṃ ca kāryaṃ mārdavakārakam ||123||
dhārayedveśavāraṃ vā pāyasaṃ kṛśarāṃ tathā |

durgandhānāṃ kaṣāyaḥ syāttauvaraḥ kalka eva vā ||124||
cūrṇaṃ vā sarvagandhānāṃ pūtigandhāpakarṣaṇam |

evaṃ yoniṣu śuddhāsu garbhaṃ vindanti yoṣitaḥ ||125||
aduṣṭe prākṛte bīje jīvopakramaṇe sati |126|

pañcakarmaviśuddhasya puruṣasyāpi cendriyam ||126||
parīkṣya varṇairdoṣāṇāṃ duṣṭaṃ tadghnairupācaret |127|
bhavanti cātra-
saliṅgā vyāpado yoneḥ sanidānacikitsitāḥ ||127||
uktā vistarataḥ samyaṅmuninā tattvadarśinā |

punarevāgniveśastu papraccha bhiṣajāṃ varam ||128||
ātreyamupasaṅgamya śukradoṣāstvayā'nagha! |
rogādhyāye samuddiṣṭā hyaṣṭau puṃsāmaśeṣataḥ ||129||
teṣāṃ hetuṃ bhiṣakśreṣṭha! duṣṭāduṣṭasya cākṛtim |
cikitsitaṃ ca kārtsnyena klaibyaṃ yacca caturvidham ||130||
upadraveṣu yonīnāṃ pradaro yaśca kīrtitaḥ |
teṣāṃ nidānaṃ liṅgaṃ ca cikitsāṃ caiva tattvataḥ ||131||
samāsavyāsabhedena prabrūhi bhiṣajāṃvara! |
tasmai śuśrūṣamāṇāya provāca munipuṅgavaḥ ||132||
bījaṃ yasmādvyavāye tu harṣayonisamutthitam |
śukraṃ pauruṣamityuktaṃ tasmādvakṣyāmi tacchṛṇu ||133||
yathā bījamakālāmbukṛmikīṭāgnidūṣitam |
na virohati sanduṣṭaṃ tathā śukraṃ śarīriṇām ||134||
ativyavāyādvyāyāmādasātmyānāṃ ca sevanāt |
akāle vā'pyayonau vā maithunaṃ na ca gacchataḥ ||135||
rūkṣatiktakaṣāyātilavaṇāmloṣṇasevanāt |
nārīṇāmarasajñānāṃ gamanājjarayā tathā ||136||
cintāśokādavisrambhācchastrakṣārāgnivibhramāt |
bhayātkrodhādabhīcārādvyādhibhiḥ karśitasya ca ||137||
vegāghātāt kṣatāccāpi dhātūnāṃ sampradūṣaṇāt |
doṣāḥ pṛthak samastā vā prāpya retovahāḥ sirāḥ ||138||
śukraṃ sandūṣayantyāśa ... |139|

... tadvakṣyāmi vibhāgaśaḥ |
phenilaṃ tanu rūkṣaṃ ca vivarṇaṃ pūti picchilam ||139||
anyadhātūpasaṃsṛṣṭamavasādi tathā'ṣṭamam |
phenilaṃ tanu rūkṣaṃ ca kṛcchreṇālpaṃ ca mārutāt ||140||
bhavatyupahataṃ śukraṃ na tadgarbhāya kalpate |
sanīlamathavā pītamatyuṣṇaṃ pūtigandhi ca ||141||
dahalliṅgaṃ viniryāti śukraṃ pittena dūṣitam |
śleṣmaṇā baddhamārgaṃ tu bhavatyatyarthapicchilam ||142||
strīṇāmatyarthagamanādabhighātāt kṣatādapi |
śukraṃ pravartate jantoḥ prāyeṇa rudhirānvayam ||143||
vegasandhāraṇācchukraṃ vāyunā vihataṃ pathi |
kṛcchreṇa yāti grathitamavasādi tathā''ṣṭamam ||144||
iti doṣāḥ samākhyātāḥ śukrasyāṣṭau salakṣaṇāḥ |
snigdhaṃ ghanaṃ picchilaṃ ca madhuraṃ cāvidāhi ca ||145||
retaḥ śuddhaṃ vijānīyācchvetaṃ sphaṭikasannibham |146|

vājīkaraṇayogaistairupayogasukhairhitaiḥ ||146||
raktapittaharairyogairyonivyāpadikaistathā |
duṣṭaṃ yadā bhavecchukraṃ tadā tat samupācaret ||147||
ghṛtaṃ ca jīvanīyaṃ yaccyavanaprāśa eva ca |
girijasya prayogaśca retodoṣānapohati ||148||
vātānvite hitāḥ śukre nirūhāḥ sānuvāsanāḥ |
abhayāmalakīyaṃ ca paitte śastaṃ rasāyanam ||149||
māgadhyamṛtalohānāṃ triphalāyā rasāyanam|
kaphotthitaṃ śukradoṣaṃ hanyādbhallātakasya ca||150||
yadanyadhātusaṃsṛṣṭaṃ śukraṃ tadvīkṣya yuktitaḥ|
yathādoṣaṃ prayuñjīta doṣadhātubhiṣagjitam||151||
sarpiḥ payo rasāḥ śāliryavagodhūmaṣaṣṭikāḥ|
praśastāḥ śukradoṣeṣu bastikarma viśeṣataḥ||152||
ityaṣṭaśukradoṣāṇāṃ muninoktaṃ cikitsitam|153|
retodoṣodbhavaṃ klaibyaṃ yasmācchuddhyaiva sidhyati ||153||
tato vakṣyāmi te samyagagniveśa! yathātatham |154|

bījadhvajopaghātābhyāṃ jarayā śukrasaṅkṣayāt ||154||
klaibyaṃ sampadyate tasya śṛṇu sāmānyalakṣaṇam |
saṅkalpapravaṇo nityaṃ priyāṃ vaśyāmapi striyam ||155||
na yāti liṅgaśaithilyāt kadācidyāti vā yadi |
śvāsārtaḥ svinnagātraśca moghasaṅkalpaceṣṭitaḥ ||156||
mlānaśiśnaśca nirbījaḥ syādetat klaibyalakṣaṇam |
sāmānyalakṣaṇaṃ hyetadvistareṇa pravakṣyate ||157||
śītarūkṣālpasaṅkliṣṭaviruddhājīrṇabhojanāt|
śokacintābhayatrāsāt strīṇāṃ cātyarthasevanāt ||158||
abhicārādavisrambhādrasādīnāṃ ca saṅkṣayāt |
vātādīnāṃ ca vaiṣamyāttathaivānaśanācchramāt ||159||
nārīṇāmarasajñatvāt pañcakarmāpacārataḥ |
bījopaghātādbhavati pāṇḍuvarṇaḥ sudurbalaḥ ||160||
alpaprāṇo'lpaharṣaśca pramadāsu bhavennaraḥ |
hṛtpāṇḍurogatamakakāmalāśramapīḍitaḥ ||161||
chardyatīsāraśūlārtaḥ kāsajvaranipīḍitaḥ |
bījopaghātajaṃ klaibyaṃ ... |162|

... dhvajabhaṅgakṛtaṃ śṛṇu ||162||
atyamlalavaṇakṣāraviruddhāsātmyabhojanāt |
atyambupānādviṣamāt piṣṭānnagurubhojanāt ||163||
dadhikṣīrānūpamāṃsasevanādvyādhikarṣaṇāt |
kanyānāṃ caiva gamanādayonigamanādapi ||164||
dīrgharogāṃ cirotsṛṣṭāṃ tathaiva ca rajasvalām |
durgandhāṃ duṣṭayoniṃ ca tathaiva ca parisrutām ||165||
īdṛśīṃ pramadāṃ mohādyo gacchet kāmaharṣitaḥ |
catuṣpadābhigamanācchephasaścābhighātataḥ ||166||
adhāvanādvā meḍhrasya śastradantanakhakṣatāt |
kāṣṭhaprahāraniṣpeṣācchūkānāṃ cātisevanāt ||167||
retasaśca pratīghātāddhvajabhaṅgaḥ pravartate |
(bhavanti yāni rūpāṇi tasya vakṣyāmyataḥ param) |
śvayathurvedanā meḍhre rāgaścaivopalakṣyate ||168||
sphoṭāśca tīvrā jāyante liṅgapāko bhavatyapi |
māṃsavṛddhirbhaveccāsya vraṇāḥ kṣipraṃ bhavantyapi ||169||
pulākodakasaṅkāśaḥ srāvaḥ śyāvāruṇaprabhaḥ |
valayīkurute cāpi kaṭhinaśca parigrahaḥ ||170||
jvarastṛṣṇā bhramo mūrcchā cchardiścāsyopajāyate |
raktaṃ kṛṣṇaṃ sraveccāpi nīlamāvilalohitam ||171||
agnineva ca dagdhasya tīvro dāhaḥ savedanaḥ |
bastau vṛṣaṇayorvā'pi sīvanyāṃ vaṅkṣaṇeṣu ca ||172||
kadācitpicchilo vā'pi pāṇḍuḥ srāvaśca jāyate |
śvayathurjāyate mandaḥ stimito'lpaparisravaḥ ||173||
cirācca pākaṃ vrajati śīghraṃ vā'tha pramucyate |
jāyante krimayaścāpi klidyate pūtigandhi ca ||174||
viśīryate maṇiścāsya meḍhraṃ muṣkāvathāpi ca |
dhvajabhaṅgakṛtaṃ klaibyamityetat samudāhṛtam ||175||
etaṃ pañcavidhaṃ keciddhvajabhaṅgaṃ pracakṣate |176|
klaibyaṃ jarāsambhavaṃ hi pravakṣyāmyatha tacchṛṇu ||176||
jaghanyamadhyapravaraṃ vayastrividhamucyate |
atipravayasāṃ śukraṃ prāyaśaḥ kṣīyate nṛṇām ||177||
rasādīnāṃ saṅkṣayācca tathaivāvṛṣyasevanāt |
balavīryendriyāṇāṃ ca krameṇaiva parikṣayāt ||178||
parikṣayādāyuṣaścāpyanāhārācchramāt klamāt |
jarāsambhavajaṃ klaibyamityetairhetubhirnṛṇām ||179||
jāyate tena so'tyarthaṃ kṣīṇadhātuḥ sudurbalaḥ |
vivarṇo durbalo dīnaḥ kṣipraṃ vyādhimathāśnute ||180||
etajjarāsambhavaṃ hi ... |181|
... caturthaṃ kṣayajaṃ śṛṇu |
atīva cintanāccaiva śokātkrodhādbhayāttathā ||181||
īrṣyotkaṇṭhāmadodvegān sadā viśati yo naraḥ |
kṛśo vā sevate rūkṣamannapānaṃ tathauṣadham ||182||
durbalaprakṛtiścaiva nirāhāro bhavedyadi |
asātmyabhojanāccāpi hṛdaye yo vyavasthitaḥ ||183||
rasaḥ pradhānadhāturhi kṣīyetāśu tato nṛṇām |
raktādayaśca kṣīyante dhātavastasya dehinaḥ ||184||
śukrāvasānāstebhyo'pi śukraṃ dhāma paraṃ matam |
cetaso vā'tiharṣeṇa vyavāyaṃ sevate'ti yaḥ ||185||
tasyāśu kṣīyate śukraṃ tataḥ prāpnoti saṅkṣayam |
ghoraṃ vyādhimavāpnoti maraṇaṃ vā sa gacchati ||186||
śukraṃ tasmādviśeṣeṇa rakṣyamārogyamicchatā |
evaṃ nidānaliṅgābhyāmuktaṃ klaibyaṃ caturvidham ||187||
kecit klaibye tvasādhye dve dhvajabhaṅgakṣayodbhave |
vadanti śephasaśchedādvṛṣaṇotpāṭanena ca ||188||
mātāpitrorbījadoṣādaśubhaiścākṛtātmanaḥ |
garbhasthasya yadā doṣāḥ prāpya retovahāḥsirāḥ ||189||
śoṣayantyāśu tannāśādretaścāpyupahanyate |
tatra sampūrṇasarvāṅgaḥ sa bhavatyapumān pumān ||190||
ete tvasādhyā vyākhyātāḥ sannipātasamucchrayāt |191|
cikitsitamatastūrdhvaṃ samāsavyāsataḥ śṛṇu ||191||
śukradoṣeṣu nirdiṣṭaṃ bheṣajaṃ yanmayā'nagha! |
klaibyopaśāntaye kuryāt kṣīṇakṣatahitaṃ ca yat ||192||
bastayaḥ kṣīrasarpīṃṣi vṛṣyayogāśca ye matāḥ |
rasāyanaprayogāśca sarvānetān prayojayet ||193||
samīkṣya dehadoṣāgnibalaṃ bheṣajakālavit |
vyavāyahetuje klaibye tathā dhātuviparyayāt ||194||
daivavyapāśrayaṃ caiva bheṣajaṃ cābhicāraje |
samāsenaitaduddiṣṭaṃ bheṣajaṃ klaibyaśāntaye ||195||

vistareṇa pravakṣyāmi klaibyānāṃ bheṣajaṃ punaḥ |
susvinnasnigdhagātrasya snehayuktaṃ virecanam ||196||
annāśanaṃ tataḥ kuryādathavā''sthāpanaṃ punaḥ |
pradadyānmatimān vaidyastatastamanuvāsayet ||197||
palāśairaṇḍamustādyaiḥ paścādāsthāpayettataḥ |
vājīkaraṇayogāśca pūrvaṃ ye samudāhṛtāḥ ||198||
bhiṣajā te prayojyāḥ syuḥ klaibye bījopaghātaje |
dhvajabhaṅgakṛtaṃ klaibyaṃ jñātvā tasyācaret kriyām ||199||
pradehān pariṣekāṃśca kuryādvā raktamokṣaṇam |
snehapānaṃ ca kurvīta sasnehaṃ ca virecanam ||200||
anuvāsaṃ tataḥ kuryādathavā''sthāpanaṃ punaḥ |
vraṇavacca kriyāḥ sarvāstatra kuryādvicakṣaṇaḥ ||201||
jarāsambhavaje klaibye kṣayaje caiva kārayet |
snehasvedopapannasya sasnehaṃ śodhanaṃ hitam ||202||
kṣīrasarpirvṛṣyayogā bastayaścaiva yāpanāḥ |
rasāyanaprayogāśca tayorbheṣajamucyate ||203||
vistareṇaitaduddiṣṭaṃ klaibyānāṃ bheṣajaṃ mayā |204|
yaḥ pūrvamuktaḥ pradaraḥ śṛṇu hetvādibhistu tam ||204||
yā'tyarthaṃ sevate nārī lavaṇāmlagurūṇi ca |
kaṭūnyatha vidāhīni snigdhāni piśitāni ca ||205||
grāmyaudakāni medyāni kṛśarāṃ pāyasaṃ dadhi |
śuktamastusurādīni bhajantyāḥ kupito'nilaḥ ||206||
raktaṃ pramāṇamutkramya garbhāśayagatāḥ sirāḥ |
rajovahāḥ samāśritya raktamādāya tadrajaḥ ||207||
yasmādvivardhayatyāśu rasabhāvādvimānatā |
tasmādasṛgdaraṃ prāhuretattantraviśāradāḥ ||208||
rajaḥ pradīryate yasmāt pradarastena sa smṛtaḥ |
sāmānyataḥ samuddiṣṭaṃ kāraṇaṃ liṅgameva ca ||209||
caturvidhaṃ vyāsatastu vātādyaiḥ sannipātataḥ |
ataḥparaṃ pravakṣyāmi hetvākṛtibhiṣagjitam ||210||

rūkṣādibhirmārutastu raktamādāya pūrvavat |
kupitaḥ pradaraṃ kuryāllakṣaṇaṃ tasya me śṛṇu ||211||
phenilaṃ tanu rūkṣaṃ ca śyāvaṃ cāruṇameva ca |
kiṃśukodakasaṅkāśaṃ sarujaṃ vā'tha nīrujam ||212||
kaṭivaṅkṣaṇahṛtpārśvapṛṣṭhaśroṇiṣu mārutaḥ |
kurute vedanāṃ tīvrāmetadvātātmakaṃ viduḥ ||213||

amloṣṇalavaṇakṣāraiḥ pittaṃ prakupitaṃ yadā |
pūrvavat pradaraṃ kuryāt paittikaṃ liṅgataḥ śṛṇu ||214||
sanīlamathavā pītamatyuṣṇamasitaṃ tathā |
nitāntaraktaṃ sravati muhurmuhurathārtimat ||215||
dāharāgatṛṣāmohajvarabhramasamāyutam |
asṛgdaraṃ paittikaṃ syācchlaiṣmikaṃ tu pravakṣyate ||216||
gurvādibhirhetubhiśca pūrvavat kupitaḥ kaphaḥ |
pradaraṃ kurute tasya lakṣaṇaṃ tattvataḥ śṛṇu ||217||
picchilaṃ pāṇḍuvarṇaṃ ca guru snigdhaṃ ca śītalam |
sravatyasṛk śleṣmalaṃ ca ghanaṃ mandarujākaram ||218||
chardyarocakahṛllāsaśvāsakāsasamanvitam |
(vakṣyate [4] kṣīradoṣāṇāṃ sāmānyamiha kāraṇam ||219||
yattadeva tridoṣasya kāraṇaṃ pradarasya tu | )

triliṅgasaṃyutaṃ vidyānnaikāvasthamasṛgdaram ||220||
nārī tvatiparikliṣṭā yadā prakṣīṇaśoṇitā |
sarvahetusamācārādativṛddhastadā'nilaḥ ||221||
raktamārgeṇa sṛjati pratyanīkabalaṃ kapham |
durgandhaṃ picchilaṃ pītaṃ vidagdhaṃ pittatejasā ||222||
vasāṃ medaśca yāvaddhi samupādāya vegavān |
sṛjatyapatyamārgeṇa sarpirmajjavasopamam ||223||

śaśvat sravatyathāsrāvaṃ tṛṣṇādāhajvarānvitām |
kṣīṇaraktāṃ durbalāṃ sa tāmasādhyāṃ vivarjayet ||224||
māsānniṣpicchadāhārti pañcarātrānubandhi ca |
naivātibahu nātyalpamārtavaṃ śuddhamādiśet ||225||
guñjāphalasavarṇaṃ ca padmālaktakasannibham |
indragopakasaṅkāśamārtavaṃ śuddhamādiśet ||226||

yonīnāṃ vātalādyānāṃ yaduktamiha bheṣajam |
caturṇāṃ pradarāṇāṃ ca tat sarvaṃ kārayedbhiṣak ||227||

raktātisāriṇāṃ yacca tathā śoṇitapittinām |
raktārśasāṃ ca yat proktaṃ bheṣajaṃ tacca kārayet ||228||

dhātrīstanastanyasampaduktā vistarataḥ purā |
stanyasañjananaṃ caiva stanyasya ca viśodhanam ||229||
vātādiduṣṭe liṅgaṃ ca kṣīṇasya ca cikitsitam |
tatsarvamuktaṃ ye tvaṣṭau kṣīradoṣāḥ prakīrtitāḥ ||230||
vātādiṣveva tān vidyācchāstracakṣurbhiṣaktamaḥ |
trividhāstu yataḥ śiṣyāstato vakṣyāmi vistaram ||231|
ajīrṇāsātmyaviṣamaviruddhātyarthabhojanāt |
lavaṇāmlakaṭukṣārapraklinnānāṃ ca sevanāt ||232||
manaḥśarīrasantāpādasvapnānniśi cintanāt |
prāptavegapratīghātādaprāptodīraṇena ca ||233||
paramānnaṃ guḍakṛtaṃ kṛśarāṃ dadhi mandakam |
abhiṣyandīni māṃsāni grāmyānūpaudakāni ca ||234||
bhuktvā bhuktvā divāsvapnānmadyasyātiniṣevaṇāt |
anāyāsādabhīghātāt krodhāccātaṅkakarśanaiḥ ||235||
doṣāḥ kṣīravahāḥ prāpya sirāḥ stanyaṃ pradūṣya ca |
kuryuraṣṭavidhaṃ bhūyo doṣatastannibodha me ||236||
vairasyaṃ phenasaṅghāto raukṣyaṃ cetyanilātmake |
pittādvaivarṇyadaurgandhye snehapaicchilyagauravam ||237||
kaphādbhavati rūkṣādyairanilaḥ svaiḥ prakopaṇaiḥ |
kruddhaḥ kṣīrāśayaṃ prāpya rasaṃ stanyasya [3] dūṣayet ||238||
virasaṃ vātasaṃsṛṣṭaṃ kṛśībhavati tat piban |
na cāsya svadate kṣīraṃ kṛcchreṇa ca vivardhate ||239||
tathaiva vāyuḥ kupitaḥ stanyamantarviloḍayan |
karoti phenasaṅghātaṃ tattu kṛcchrāt pravartate ||240||

tena kṣāmasvaro bālo baddhaviṇmūtramārutaḥ |
vātikaṃ śīrṣarogaṃ vā pīnasaṃ vā'dhigacchati ||241||

pūrvavat kupitaḥ stanye snehaṃ śoṣayate'nilaḥ |
rūkṣaṃ tat pibato raukṣyādbalahrāsaḥ prajāyate ||242||

pittamuṣṇādibhiḥ kruddhaṃ stanyāśayamabhiplutam |
karoti stanyavaivarṇyaṃ nīlapītāsitādikam ||243||

vivarṇagātraḥ svinnaḥ syāttṛṣṇālurbhinnaviṭ śiśuḥ |
nityamuṣṇaśarīraśca nābhinandati taṃ stanam ||244||

pūrvavat kupite pitte daurgandhyaṃ kṣīramṛcchati |
pāṇḍvāmayastatpibataḥ kāmalā ca bhavecchiśoḥ ||245||

kruddho gurvādibhiḥ śleṣmā kṣīrāśayagataḥ striyāḥ |
snehānvitatvāttatkṣīramatisnigdhaṃ karoti tu ||246||

chardanaḥ kunthanastena lālālurjāyate śiśuḥ |
nityopadigdhaiḥ srotobhirnidrāklamasamanvitaḥ ||247||
śvāsakāsaparītastu prasekatamakānvitaḥ |

abhibhūya kaphaḥ stanyaṃ picchilaṃ kurute yadā ||248||
lālāluḥ śūnavaktrākṣirjaḍaḥ syāttat pibañchiśuḥ |

kaphaḥ kṣīrāśayagato gurutvāt kṣīragauravam ||249||
karoti guru tat pītvā bālo hṛdrogamṛcchati |
anyāṃśca vividhātrogānkuryātkṣīrasamāśritān ||250||

kṣīre vātādibhirduṣṭe sambhavanti tadātmakāḥ |
tatrādau stanyaśuddhyarthaṃ dhātrīṃ snehopapāditām ||251||
saṃsvedya vidhivadvaidyo vamanenopapādayet |

vacāpriyaṅguyaṣṭyāhvaphalavatsakasarṣapaiḥ ||252||
kalkairnimbapaṭolānāṃ kvāthaiḥ salavaṇairvamet |
samyagvāntāṃ yathānyāyaṃ kṛtasaṃsarjanāṃ tataḥ ||253||
doṣakālabalāpekṣī snehayitvā virecayet |

trivṛtāmabhayāṃ vā'pi triphalārasasaṃyutām ||254||
pāyayenmadhusaṃyuktāmabhayāṃ vā'pi kevalām |
(pāyayenmūtrasaṃyuktāṃ virekārthaṃ ca śāstravit ) ||255||

samyagviriktāṃ matimān kṛtasaṃsarjanāṃ punaḥ |
tato doṣāvaśeṣaghnairannapānairupācaret ||256||

śālayaḥ ṣaṣṭikā vā syuḥ śyāmākā bhojane hitāḥ |
priyaṅgavaḥ koradūṣā yavā veṇuyavāstathā ||257||
vaṃśavetrakalāyāśca śākārthe snehasaṃskṛtāḥ |
mudgān masūrān yūṣārthe kulatthāṃśca prakalpayet ||258||
nimbavetrāgrakulakavārtākāmalakaiḥ śṛtān |
savyoṣasaindhavān yūṣāndāpayetstanyaśodhanān ||259||
śaśān kapiñjalāneṇān saṃskṛtāṃśca pradāpayet |
śārṅgeṣṭāsaptaparṇatvagaśvagandhāśṛtaṃ jalam ||260||
pāyayetāthavā stanyaśuddhaye rohiṇīśṛtam |

amṛtāsaptaparṇatvakkvāthaṃ caiva sanāgaram ||261||
kirātatiktakakvāthaṃ ślokapāderitān pibet |
trīnetānstanyaśuddhyarthamiti sāmānyabheṣajam ||262||

kīrtitaṃ stanyadoṣāṇāṃ pṛthaganyaṃ nibodhata |
pāyayedvirasakṣīrāṃ drākṣāmadhukasārivāḥ ||263||
ślakṣṇapiṣṭāṃ payasyāṃ ca samāloḍya sukhāmbunā |

pañcakolakulatthaiśca piṣṭairālepayet stanau ||264||
śuṣkau prakṣālya nirduhyāttathā stanyaṃ viśudhyati |

phenasaṅghātavatkṣīraṃ yasyāstāṃ pāyayet striyam ||265||
pāṭhānāgaraśārṅgeṣṭāmūrvāḥ piṣṭvā sukhāmbunā |

añjanaṃ nāgaraṃ dāru bilvamūlaṃ priyaṅgavaḥ ||266||
stanayoḥ pūrvavat kāryaṃ lepanaṃ kṣīraśodhanam |
kirātatiktakaṃ śuṇṭhīṃ sāmṛtāṃ kvāthayedbhiṣak ||267||
taṃ kvāthaṃ pāyayeddhātrīṃ stanyadoṣanibarhaṇam |

stanau cālepayet piṣṭairyavagodhūmasarṣapaiḥ ||268||

ṣaḍvirekāśritīyoktairauṣadhaiḥ stanyaśodhanaiḥ |
rūkṣakṣīrā pibet kṣīraṃ tairvā siddhaṃ ghṛtaṃ pibet ||269||

pūrvavajjīvakādyaṃ ca pañcamūlaṃ pralepanam |
stanayoḥ saṃvidhātavyaṃ sukhoṣṇaṃ stanyaśodhanam ||270||

yaṣṭīmadhukamṛdvīkāpayasyāsindhuvārikāḥ |
śītāmbunā pibetkalkaṃ kṣīravaivarṇyanāśanam ||271||

drākṣāmadhukakalkena stanau cāsyāḥ pralepayet |
prakṣālya vāriṇā caiva nirduhyāttau punaḥ punaḥ ||272||

viṣāṇikājaśṛṅgyau ca triphalāṃ rajanīṃ vacām |
pibecchītāmbunā piṣṭvā kṣīradaurgandhyanāśinīm ||273||

lihyādvā'pyabhayācūrṇaṃ savyoṣaṃ mākṣikaplutam |
kṣīradaurgandhyanāśārthaṃ dhātrī pathyāśinī tathā ||274||

sārivośīramañjiṣṭhāśleṣmātakakucandanaiḥ |
patrāmbucandanośīraiḥ stanau cāsyāḥ pralepayet ||275||

snigdhakṣīrā dārumustapāṭhāḥ piṣṭvā sukhāmbunā |
pītvā sasaindhavāḥ kṣipraṃ kṣīraśuddhimavāpnuyāt ||276||

pāyayet picchilakṣīrāṃ śārṅgeṣṭāmabhayāṃ vacām |
mustanāgarapāṭhāśca pītāḥ stanyaviśodhanāḥ ||277||

takrāriṣṭaṃ pibeccāpi yaduktaṃ gudajāpaham |
vidārībilvamadhukaiḥ stanau cāsyāḥ pralepayet ||278||

trāyamāṇāmṛtānimbapaṭolatriphalāśṛtam |
gurukṣīrā pibedāśu stanyadoṣaviśuddhaye ||279||
pibedvā pippalīmūlacavyacitrakanāgaram |
balānāgaraśārṅgeṣṭāmūrvābhirlepayet stanau ||280||
pṛśniparṇīpayasyābhyāṃ stanau cāsyāḥ pralepayet |

aṣṭāvete kṣīradoṣā hetulakṣaṇabheṣajaiḥ ||281||
nirdiṣṭāḥ kṣīradoṣotthāstathoktāḥ kecidāmayāḥ |282|
doṣadūṣyamalāścaiva mahatāṃ vyādhayaśca ye ||282||
ta eva sarve bālānāṃ mātrā tvalpatarā matā |
nivṛttirvamanādīnāṃ mṛdutvaṃ paratantratām ||283||
vākceṣṭayorasāmarthyaṃ vīkṣya bāleṣu śāstravit |
bheṣajaṃ svalpamātraṃ tu yathāvyādhi prayojayet ||284||
madhurāṇi kaṣāyāṇi kṣīravanti mṛdūni ca |
prayojayedbhiṣagbāle matimānapramādataḥ ||285||
atyarthasnigdharūkṣoṣṇamamlaṃ kaṭuvipāki ca |
guru cauṣadhapānānnametadbāleṣu garhitam ||286||
samāsāt sarvarogāṇāmetadbāleṣu bheṣajam |
nirdiṣṭaṃ śāstravidvaidyaḥ pravivicya prayojayet ||287||
bhavanti cātra-
iti sarvavikārāṇāmuktametaccikitsitam |
sthānametaddhi tantrasya rahasyaṃ paramuttamam||288||

asmin saptadaśādhyāyāḥ kalpāḥ siddhaya eva ca |
nāsādyante'gniveśasya tantre carakasaṃskṛte ||289||
tānetān kāpilabaliḥ śeṣān dṛḍhabalo'karot |
tantrasyāsya mahārthasya pūraṇārthaṃ yathātatham ||290||
rogā ye'pyatra noddiṣṭā bahutvānnāmarūpataḥ |
teṣāmapyetadeva syāddoṣādīn vīkṣya bheṣajam ||291||
doṣadūṣyanidānānāṃ viparītaṃ hitaṃ dhruvam |
uktānuktān gadān sarvān samyagyuktaṃ niyacchati ||292||

deśakālapramāṇānāṃ sātmyāsātmyasya caiva hi |
samyagyogo'nyathā hyeṣāṃ pathyamapyanyathā bhavet ||293||

āsyādāmāśayasthān hi rogān nastaḥśirogatān |
gudāt pakvāśayasthāṃśca hantyāśu dattamauṣadham ||294||
śarīrāvayavottheṣu visarpapiḍakādiṣu |
yathādeśaṃ pradehādi śamanaṃ syādviśeṣataḥ ||295||
dināturauṣadhavyādhijīrṇaliṅgartvavekṣaṇam |
kālaṃ vidyāddināvekṣaḥ pūrvāhṇe vamanaṃ yathā ||296||
rogyavekṣo yathā prātarniranno balavān pibet |
bheṣajaṃ laghupathyānnairyuktamadyāttu durbalaḥ ||297||

bhaiṣajyakālo bhuktādau madhye paścānmuhurmuhuḥ |
sāmudgaṃ bhaktasaṃyuktaṃ grāsagrāsāntare daśa ||298||

apāne viguṇe pūrvaṃ, samāne madhyabhojanam |
vyāne tu prātaraśitamudāne bhojanottaram ||299||

vāyau prāṇe praduṣṭe tu grāsagrāsāntariṣyate |
śvāsakāsapipāsāsu tvavacāryaṃ muhurmuhuḥ ||300||

sāmudgaṃ hikkine deyaṃ laghunā'nnena saṃyutam |
sambhojyaṃ tvauṣadhaṃ bhojyairvicitrairarucau hitam ||301||

jvare peyāḥ kaṣāyāśca kṣīraṃ sarpirvirecanam |
ṣaḍahe ṣaḍahe deyaṃ kālaṃ vīkṣyāmayasya ca ||302||
kṣudvegamokṣau laghutā viśuddhirjīrṇalakṣaṇam |
tadā bheṣajamādeyaṃ syāddhi doṣavadanyathā ||303||

cayādayaśca doṣāṇāṃ varjyaṃ sevyaṃ ca yatra yat |
ṛtāvavekṣyaṃ yat karma pūrvaṃ sarvamudāhṛtam ||304||

(upakramāṇāṃ karaṇaṃ pratiṣedhe ca kāraṇam |
vyākhyātamabalānāṃ savikalpānāmavekṣaṇe ||305||

muhurmuhuśca rogāṇāmavasthāmāturasya ca |
avekṣamāṇastu bhīṣak cikitsāyāṃ na muhyati) ||306||
ityevaṃ ṣaḍvidhaṃ kālamanavekṣya bhiṣagjitam |
prayuktamahitāya syāt sasyasyākālavarṣavat ||307||
vyādhīnāmṛtvahorātravayasāṃ bhojanasya ca |
viśeṣo bhidyate yastu kālāvekṣaḥ sa ucyate ||308||
vasante śleṣmajā rogāḥ śaratkāle tu pittajāḥ |
varṣāsu vātikāścaiva prāyaḥ prādurbhavanti hi ||309||

niśānte divasānte ca varṣānte vātajā gadāḥ |
prātaḥ kṣapādau kaphajāstayormadhye tu pittajāḥ ||310||

vayontamadhyaprathame vātapittakaphāmayāḥ |
balavanto bhavantyeva svabhāvādvayaso nṛṇām ||311||
jīrṇānte vātajā rogā jīryamāṇe tu pittajāḥ |
śleṣmajā bhuktamātre tu labhante prāyaśo balam ||312||
nālpaṃ hantyauṣadhaṃ vyādhiṃ yathā''po'lpā mahānalam |
doṣavaccātimātraṃ syātsasyasyātyudakaṃ yathā ||313||
sampradhārya balaṃ tasmādāmayasyauṣadhasya ca |
naivātibahu nātyalpaṃ bhaiṣajyamavacārayet ||314||
aucityādyasya yat sātmyaṃ deśasya puruṣasya ca |
apathyamapi naikāntāttattyajaṃllabhate sukham ||315||
bāhlīkāḥ pahlavāścīnāḥ śūlīkā yavanāḥ śakāḥ |
māṃsagodhūmamādhvīkaśastravaiśvānarocitāḥ ||316||
matsyasātmyāstathā prācyāḥ kṣīrasātmyāśca saindhavāḥ |
aśmakāvantikānāṃ tu tailāmlaṃ sātmyamucyate ||317||
kandamūlaphalaṃ sātmyaṃ vidyānmalayavāsinām |
sātmyaṃ dakṣiṇataḥ peyā manthaścottarapaścime ||318||
madhyadeśe bhavet sātmyaṃ yavagodhūmagorasāḥ |
teṣāṃ tatsātmyayuktāni bhaiṣajānyavacārayet ||319||
sātmyaṃ hyāśu balaṃ dhatte nātidoṣaṃ ca bahvapi |
yogaireva cikitsan hi deśādyajño'parādhyati ||320||
vayobalaśarīrādibhedā hi bahavo matāḥ |
tathā'ntaḥsandhimārgāṇāṃ doṣāṇāṃ gūḍhacāriṇām ||321||
bhavet kadācit kāryā'pi viruddhābhimatā kriyā |
pittamantargataṃ gūḍhaṃ svedasekopanāhanaiḥ ||322||
nīyate bahiruṣṇairhi tathoṣṇaṃ śamayanti te |
bāhyaiśca śītaiḥ sekādyairūṣmā'ntaryāti pīḍitaḥ ||323||
so'ntargūḍhaṃ kaphaṃ hanti śītaṃ śītaistathā jayet |
ślakṣṇapiṣṭo ghano lepaścandanasyāpi dāhakṛt ||324||
tvaggatasyoṣmaṇo rodhācchītakṛccānyathā'guroḥ |
chardighnī makṣikāviṣṭhā makṣikaiva tu vāmayet ||325||
dravyeṣu svinnajagdheṣu caiva teṣveva vikriyā |
tasmāddoṣauṣadhādīni parīkṣya daśatatvataḥ ||326||
kuryāccikitsitaṃ prājño na yogaireva kevalam |
nivṛtto'pi punarvyādhiḥ svalpenāyāti hetunā ||327||
kṣīṇe mārgīkṛte dehe śeṣaḥ sūkṣma ivānalaḥ |
tasmāttamanubadhnīyāt prayogeṇānapāyinā ||328||
siddhyarthaṃ prākprayuktasya siddhasyāpyauṣadhasya tu |
kāṭhinyādūnabhāvādvā doṣo'ntaḥ kupito mahān ||329||
pathyairmṛdvalpatāṃ nīto mṛdudoṣakaro bhavet |
pathyamapyaśnatastasmādyo vyādhirupajāyate ||330||
jñātvaivaṃ vṛddhimabhyāsamathavā tasya kārayet |
sātatyātsvādvabhāvādvā pathyaṃ dveṣyatvamāgatam ||331||
kalpanāvidhibhistaistaiḥ priyatvaṃ gamayet punaḥ |
manaso'rthānukūlyāddhi tuṣṭirūrjā rucirbalam ||332||
sukhopabhogatā ca syādvyādheścāto balakṣayaḥ |
laulyāddoṣakṣayādvyādhervaidharmyāccāpi yā ruciḥ ||333||
tāsu pathyopacāraḥ syādyogenādyaṃ vikalpayet |
tatra ślokāḥ-
viṃśatirvyāpado yonernidānaṃ liṅgameva ca ||334||
cikitsā cāpi nirdiṣṭā śiṣyāṇāṃ hitakāmyayā |
śukradoṣāstathā cāṣṭau nidānākṛtibheṣajaiḥ ||335||
klaibyānyuktāni catvāri catvāraḥ pradarāstathā |
teṣāṃ nidānaṃ liṅgaṃ ca bhaiṣajyaṃ caiva kīrtitam ||336||
kṣīradoṣāstathā cāṣṭau hetuliṅgabhiṣagjitaiḥ |
retaso rajasaścaiva kīrtitaṃ śuddhilakṣaṇam ||337||
uktānuktacikitsā ca samyagyogastathaiva ca |
deśādiguṇaśaṃsā ca kālaḥ ṣaṅvidha eva ca ||338||
deśe deśe ca yat sātmyaṃ yathā vaidyo'parādhyati |
cikitsā cāpi nirdiṣṭā doṣāṇāṃ gūḍhacāriṇām ||339||
yo hi samyaṅga jānāti śāstraṃ śāstrārthameva ca |
na kuryāt sa kriyāṃ citramacakṣuriva citrakṛt ||340||
agniveśakṛte tantre carakapratisaṃskṛte |
cikitsitamidaṃ sthānaṃ ṣaṣṭhaṃ parisamāpitam ||341||





