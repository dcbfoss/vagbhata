Chapter -1 
athātaḥ kalpanāsiddhiṃ vyākhyāsyāmaḥ||1||
iti ha smāha bhagavānātreyaḥ||2||
kā kalpanā pañcasu karmasūktā, kramaśca kaḥ, kiṃ ca kṛtākṛteṣu|
liḍgaṃ tathaivātikṛteṣu, saṅkhyā kā, kiṅguṇaḥ, keṣu ca kaśca bastiḥ||3||
kiṃ varjanīyaṃ pratikarmakāle, kṛte kiyān vā parihārakālaḥ|
praṇīyamānaśca na yāti kena, kenaiti śīghraṃ, sucirācca bastiḥ||4||
sādhyā gadāḥ svaiḥ śamanaiśca kecit kasmāt prayuktairna śamaṃ vrajanti|
pracoditaḥ śiṣyavareṇa samyagityagniveśena bhiṣagvariṣṭhaḥ||5||
punarvasustantravidāha tasmai sarvaprajānāṃ hitakāmyayedam|6|
tryahāvaraṃ saptadinaṃ paraṃ tu snigdho naraḥ svedayitavya uktaḥ ||6||
nātaḥ paraṃ snehanamādiśanti sātmyībhavet saptadināt paraṃ tu|7|
sneho'nilaṃ hanti mṛdūkaroti dehaṃ malānāṃ vinihanti saṅgam||7||
snigdhasya sūkṣmeṣvayaneṣu līnaṃ svedastu doṣaṃ nayati dravatvam|8|
grāmyaudakānūparasaiḥ samāṃsairutkleśanīyaḥ payasā ca vamyaḥ||8||
rasaistathā jāṅgalajaiḥ sayūṣaiḥ snigdhaiḥ kaphāvṛddhikarairvirecyaḥ|9|
śleṣmottaraśchardayati hyaduḥkhaṃ viricyate mandakaphastu samyak||9||
adhaḥ kaphe'lpe vamanaṃ virecayedvirecanaṃ vṛddhakaphe tathordhvam|10|

snigdhāya deyaṃ vamanaṃ yathoktaṃ vāntasya peyādiranukramaśca||10||
snigdhasya susvinnatanoryathāvadvirecanaṃ yogyatamaṃ prayojyam |11|
peyāṃ vilepīmakṛtaṃ kṛtaṃ ca yūṣaṃ rasaṃ trirdvirathaikaśaśca||11||
krameṇa seveta viśuddhakāyaḥ pradhānamadhyāvaraśuddhiśuddhaḥ|12|
yathā'ṇuragnistṛṇagomayādyaiḥ sandhukṣyamāṇo bhavati krameṇa||12||
mahān sthiraḥ sarvapacastathaiva śuddhasya peyādibhirantaragniḥ|13|
jaghanyamadhyapravare tu vegāścatvāra iṣṭā vamane ṣaḍaṣṭau||13||
daśaiva te dvitriguṇā vireke prasthastathā dvitricaturguṇaśca|
pittāntamiṣṭaṃ vamanaṃ virekādardhaṃ kaphāntaṃ ca virekamāhuḥ||14||
dvitrān saviṭkānapanīya vegānmeyaṃ vireke vamane tu pītam|15|
kramāt kaphaḥ pittamathānilaśca yasyaiti samyagvamitaḥ sa iṣṭaḥ||15||
hṛtpārśvamūrdhendriyamārgaśuddhau tathā laghutve'pi ca lakṣyamāṇe|16|
duśchardite sphoṭakakoṭhakaṇḍūhṛtkhāviśuddhirgurugātratāṃ ca||16||
tṛṇmohamūrcchānilakopanidrābalādihānirvamane'ti ca syāt|17|
srotoviśuddhīndriyasamprasādau laghutvamūrjo'gniranāmayatvam||17||
prāptiśca viṭpittakaphānilānāṃ samyagviriktasya bhavet krameṇa|18|
syācchleṣmapittānilasamprakopaḥ sādastathā'gnergurutā pratiśyā||18||
tandrā tathā cchardirarocakaśca vātānulomyaṃ na ca durvirikte|19|
kaphāsrapittakṣayajānilotthāḥ suptyaṅgamardaklamavepanādyāḥ||19||
nidrābalābhāvatamaḥpraveśāḥ sonmādahikkāśca virecite'ti|20|
saṃsṛṣṭabhaktaṃ navame'hni sarpistaṃ pāyayetāpyanuvāsayedvā||20||
tailāktagātrāya tato nirūhaṃ dadyātryahānnātibubhukṣitāya|
prasyāgate dhanvarasena bhojyaḥ samīkṣya vā doṣabalaṃ yathārham||21||
narastato niśyanuvāsanārho nātyāśitaḥ syādanuvāsanīyaḥ |22|
śīte vasante ca divā'nuvāsyo rātrau śaradgrīṣmaghanāgameṣu||22||
tāneva doṣān parirakṣatā ye snehasya pāne parikīrtitāḥ prāk|23|

pratyāgate cāpyanuvāsanīye divā pradeyaṃ vyuṣitāya bhojyam||23||
sāyaṃ ca bhojyaṃ parato dvyahe vā tryahe'nuvāsyo'hani pañcame vā |
tryahe tryahe vā'pyatha pañcame vā dadyānnirūhādanuvāsanaṃ ca||24||
ekaṃ tathā trīn kaphaje vikāre pittātmake pañca tu sapta vā'pi|
vāte navaikādaśa vā punarvā bastīnayugmān kuśalo vidadhyāt||25||

naro viriktastu nirūhadānaṃ vivarjayet saptadinānyavaśyam|
śuddho nirūheṇa virecanaṃ ca taddhyasya śūnyaṃ vikaseccharīram||26||
bastirvayaḥsthāpayitā sukhāyurbalāgnimedhāsvaravarṇakṛcca|
sarvārthakārī śiśuvṛddhayūnāṃ niratyayaḥ sarvagadāpahaśca||27||
viṭśleṣmapittānilamūtrakarṣī dārḍhyāvahaḥ śukrabalapradaśca|
viśvaksthitaṃ doṣacayaṃ nirasya sarvān vikārān śamayennirūhaḥ||28||
dehe nirūheṇa viśuddhamārge saṃsnehanaṃ varṇabalapradaṃ ca|
na tailadānāt paramasti kiñciddravyaṃ viśeṣeṇa samīraṇārte ||29||
snehena raukṣyaṃ laghutāṃ gurutvādauṣṇyācca śaityaṃ pavanasya hatvā|
tailaṃ dadātyāśu manaḥprasādaṃ vīryaṃ balaṃ varṇamathāgnipuṣṭim ||30||
mūle niṣikto hi yathā drumaḥ syānnīlacchadaḥ komalapallavāgryaḥ|
kāle mahān puṣpaphalapradaśca tathā naraḥ syādanuvāsanena||31||
stabdhāśca ye saṅkucitāśca ye'pi ye paṅgavo ye'pi ca bhagnarugṇāḥ|
yeṣāṃ ca śākhāsu caranti vātāḥ śasto viśeṣeṇa hi teṣu bastiḥ||32||
ādhmāpane vigrathite purīṣe śūle ca bhaktānabhinandane ca|
evamprakārāśca bhavanti kukṣau ye cāmayāsteṣu ca bastiriṣṭaḥ||33||
yāśca striyo vātakṛtopasargā garbhaṃ na gṛhṇanti nṛbhiḥ sametāḥ|
kṣīṇendriyā ye ca narāḥ kṛśāśca bastiḥ praśastaḥ paramaṃ ca teṣu||34||
Expand
uṣṇābhibhūteṣu vadanti śītāñchītābhibhūteṣu tathā sukhoṣṇān|
tatpratyanīkauṣadhasamprayuktān sarvatra bastīn pravibhajya yuñjyāt ||35||
na bṛṃhaṇīyān vidadhīta bastīn viśodhanīyeṣu gadeṣu vaidyaḥ|
kuṣṭhapramehādiṣu medureṣu nareṣu ye cāpi viśodhanīyāḥ||36||

kṣīṇakṣatānāṃ na viśodhanīyānna śoṣiṇāṃ no bhṛśadurbalānām|
na mūrcchitānāṃ na viśodhitānāṃ yeṣāṃ ca doṣeṣu nibaddhamāyuḥ||37||
śākhāgatāḥ koṣṭhagatāśca rogā marmordhvasarvāvayavāṅgajāśca|
ye santi teṣāṃ na hi kaścidanyo vāyoḥ paraṃ janmani heturasti||38||
viṇmūtrapittādimalāśayānāṃ vikṣepasaṅghātakaraḥ sa yasmāt|
tasyātivṛddhasya śamāya nānyadbastiṃ vinā bheṣajamasti kiñcit||39||
tasmāccikitsārdhamiti bruvanti sarvāṃ cikitsāmapi bastimeke|40|
nābhipradeśaṃ kaṭipārśvakukṣiṃ gatvā śakṛddoṣacayaṃ viloḍya ||40||
saṃsnehya kāyaṃ sapurīṣadoṣaḥ samyak sukhenaiti ca yaḥ sa bastiḥ |41|

prasṛṣṭaviṇmūtrasamīraṇatvaṃ rucyagnivṛddhyāśayalāghavāni||41||
rogopaśāntiḥ prakṛtisthatā ca balaṃ ca tat syāt sunirūḍhaliṅgam|42|
syādrukchirohṛdgudabastiliṅge śophaḥ pratiśyāyavikartike ca||42||
hṛllāsikā mārutamūtrasaṅgaḥ śvāso na samyak ca nirūhite syuḥ|43|
liṅgaṃ yadevātivirecitasya bhavettadevātinirūhitasya||43||

pratyetyasaktaṃ saśakṛcca tailaṃ raktādibuddhīndriyasamprasādaḥ |
svapnānuvṛttirlaghutā balaṃ ca sṛṣṭāśca vegāḥ svanuvāsite syuḥ||44||
adhaḥśarīrodarabāhupṛṣṭhapārśveṣu rugrūkṣakharaṃ ca gātram |
grahaśca viṇmūtrasamīraṇānāmasamyagetānyanuvāsitasya ||45||

hṛllāsamohaklamasādamūrcchāvikartikā cātyanuvāsitasya|46|

yasyeha yāmānanuvartate trīn sneho naraḥ syāt sa viśuddhadehaḥ||46||
āśvāgate'nyastu punarvidheyaḥ sneho na saṃsnehayati hyatiṣṭhan|47|
triṃśanmatāḥ karma nu bastayo hi kālastato'rdhena tataśca yogaḥ||47||
sānvāsanā dvādaśa vai nirūhāḥ prāk sneha ekaḥ parataśca pañca|
kāle trayo'nte puratastathaikaḥ snehā nirūhāntaritāśca ṣaṭ syuḥ||48||
yoge nirūhāstraya eva deyāḥ snehāśca pañcaiva parādimadhyāḥ|49|
trīn pañca vā''huścaturo'tha ṣaḍvā vātādikānāmanuvāsanīyān ||49||
snehān pradāyāśu bhiṣagvidadhyāt srotoviśudyarthamato nirūhān|50|
viśuddhadehasya tataḥ krameṇa snigdhaṃ talasveditamuttamāṅgam||50||
virecayettrirdvirathaikaśo vā balaṃ samīkṣya trividhaṃ malānām|
uraḥśirolāghavamindriyācchyaṃ srotoviśuddhiśca bhavedviśuddhe||51||
galopalepaḥ śiraso gurutvaṃ niṣṭhīvanaṃ cāpyatha durvirikte|
śirokṣiśaṅkhaśravaṇārtitodāvatyarthaśuddhe timiraṃ ca paśyet||52||
syāttarpaṇaṃ tatra mṛdu dravaṃ ca snigdhasya tīkṣṇaṃ tu punarna yoge|53|
ityāturasvasthasukhaḥ prayogo balāyuṣorvṛddhikṛdāmayaghnaḥ||53||
kālastu bastyādiṣu yāti yāvāṃstāvān bhaveddviḥ parihārakālaḥ|54|

atyāsanasthānavacāṃsi yānaṃ svapnaṃ divā maithunavegarodhān||54||
śītopacārātapaśokaroṣāṃstyajedakālāhitabhojanaṃ ca|55|

baddhe praṇīte viṣamaṃ ca netre mārge tathā'rśaḥkaphaviḍvibaddhe ||55||
na yāti bastirna sukhaṃ nireti doṣāvṛto'lpo yadi vā'lpavīryaḥ|56|
prāpte tu varconilamūtravege vāte'tivṛddhe'lpabale gude vā||56||
medaḥkaphābhyāmanilo niruddhaḥ śūlāṅgasuptiśvayathūn karoti||57||
snehaṃ tu yuñjannabudhastu tasmai saṃvardhayatyeva hi tān vikārān|
rogāstathā'nye'pyavitarkyamāṇāḥ paraspareṇāvagṛhītamārgāḥ||58||
sandūṣitā dhātubhireva cānyaiḥ svairbheṣajairnopaśamaṃ vrajanti|59|

sarvaṃ ca rogapraśamāya karma hīnātimātraṃ viparītakālam||59||
mithyopacārācca na taṃ vikāraṃ śāntiṃ nayet pathyamapi prayuktam|60|
tatraślokaḥ-
praśnānimān dvādaśa pañcakarmāṇyuddiśya siddhāviha kalpanāyām||60||
prajāhitārthaṃ bhagavān mahārthān samyagjagādarṣivaro'triputraḥ||61||















Chapter -2 

athātaḥ pañcakarmīyāṃ siddhiṃ vyākhyāsyāmaḥ||1||
iti ha smāha bhagavānātreyaḥ||2||

yeṣāṃ yasmāt pañcakarmāṇyagniveśa na kārayet|
yeṣāṃ ca kārayettāni tat sarvaṃ sampravakṣyate||3||
caṇḍaḥ sāhasiko bhīruḥ kṛtaghno vyagra eva ca|
sadrājabhiṣajāṃ dveṣṭā taddviṣṭaḥ śokapīḍitaḥ||4||
yādṛcchiko mumūrṣuśca vihīnaḥ karaṇaiśca yaḥ|
vairī vaidyavidagdhaśca śraddhāhīnaḥ suśaṅkitaḥ||5||
bhiṣajāmavidheyaśca nopakramyā bhiṣagvidā|
etānupacaran vaidyo bahūn doṣānavāpnuyāt||6||
ebhyo'nye samupakramyā narāḥ sarvairupakramaiḥ|
avasthāṃ pravibhajyaiṣāṃ varjyaṃ kāryaṃ ca vakṣyate||7||
avamyāstāvat-kṣatakṣīṇātisthūlātikṛśabālavṛddhadurbalaśrāntapipāsitakṣudhitakarmabhārādhvahatopavāsamaithunādhyayanavyāyāmacintā-prasaktakṣāmagarbhiṇīsukumārasaṃvṛtakoṣṭhaduśchardanordhvaraktapittaprasaktacchardirūrdhvavātāsthāpitānuvāsitahṛdrogodāvartamūtrāghāta-plīhagulmodarāṣṭhīlāsvaropaghātatimiraśiraśaṅkhakarṇākṣiśūlārtāḥ||8||
tatra kṣatasya bhūyaḥ kṣaṇanādraktātipravṛttiḥ syāt, kṣīṇātisthūlakṛśabālavṛddhadurbalānāmauṣadhabalāsahatvāt prāṇoparodhaḥ,śrāntapipāsitakṣudhitānāṃ ca tadvat, karmabhārādhvahatopavāsamaithunādhyayanavyāyāmacintāprasaktakṣāmāṇāṃ raukṣyādvātaraktacchedakṣatabhayaṃ syāt, garbhiṇyā garbhavyāpadāmagarbhabhraṃśāccadāruṇā rogaprāptiḥ, sukumārasyahṛdayāpakarṣaṇādūrdhvamadho vā rudhirātipravṛttiḥ, saṃvṛtakoṣṭhaduśchardanayoratimātrapravāhaṇāddoṣāḥ samutkliṣṭā antaḥkoṣṭhe janayantyantarvisarpaṃ stambhaṃ jāḍyaṃ vaicittyaṃ maraṇaṃ vā, ūrdhvagaraktapittina udānamutkṣipya prāṇān haredraktaṃ cātipravartayet,prasaktacchardestadvat, ūrdhvavātāsthāpitānuvāsitānāmūrdhvaṃ vātātipravṛttiḥ, hṛdrogiṇohṛdayoparodhaḥ, udāvartino ghoratara udāvartaḥsyācchīghratarahantā, mūtrāghātādibhirārtānāṃ tīvrataraśūlaprādurbhāvaḥ, timirārtānāṃ timirātivṛddhiḥ, śiraḥśūlādiṣu śūlātivṛddhiḥ;tasmādete na vamyāḥ| sarveṣvapi tu khalveteṣu viṣagaraviruddhājīrṇābhyavahārāmakṛteṣvapratiṣiddhaṃ śīghratarakāritvādeṣāmiti ||9||
śeṣāstu vamyāḥ; viśeṣatastu pīnasakuṣṭhanavajvararājayakṣmakāsaśvāsagalagrahagalagaṇḍaślīpadamehamandāgniviruddhājīrṇānnavisūcikālasakaviṣagarapītadaṣṭadigdhaviddhādhaḥśoṇitapittapraseka (durnāma )hṛllāsārocakāvipākāpacyapasmāronmādātisāraśophapāṇḍurogamukhapākaduṣṭastanyādayaḥ śleṣmavyādhayo viśeṣeṇamahārogādhyāyoktāśca; eteṣu hi vamanaṃ pradhānatamamityuktaṃ kedārasetubhede śālyādyaśoṣadoṣavināśavat||10||
avirecyāstu subhagakṣatagudamuktanālādhobhāgaraktapittivilaṅghitadurbalendriyālpāgninirūḍhakāmādivyagrājīrṇinavajvari-madātyayitādhmātaśalyārditābhihatātisnigdharūkṣadāruṇakoṣṭhāḥ kṣatādayaśca garbhiṇyantāḥ||11||
tatra subhagasya sukumārokto doṣaḥ syāt, kṣatagudasya kṣate gude prāṇoparodhakarīṃ rujāṃ janayet, muktanālamatipravṛttyā hanyāt,adhobhāgaraktapittinaṃ tadvat, vilaṅghitadurbalendriyālpāgninirūḍhā auṣadhavegaṃ na saheran, kāmādivyagramanaso na pravartate kṛcchreṇavā pravartamānamayogadoṣān kuryāt, ajīrṇina āmadoṣaḥ syāt, navajvariṇo'vipakvān doṣān na nirhared vātameva ca kopayet,madātyayitasya madyakṣīṇe dehe vāyuḥ prāṇoparodhaṃ kuryāt, ādhmātasyādhamato vā purīṣakoṣṭhe nicito vāyurvisarpansahasā''nāhaṃ tīvrataraṃ maraṇaṃ vā janayet, śalyārditābhihatayoḥ kṣate vāyurāśrito jīvitaṃ hiṃsyāt, atisnigdhasyātiyogabhayaṃbhavet, rūkṣasya vāyuraṅgapragrahaṃ kuryāt, dāruṇakoṣṭhasya virecanoddhatā doṣāhṛcchūlaparvabhedānāhāṅgamardacchardimūrcchāklamāñjanayitvā prāṇān hanyuḥ, kṣatādīnāṃ garbhiṇyantānāṃ chardanokto doṣaḥ syāt;tasmādete na virecyāḥ||12||
śeṣāstu virecyāḥ; viśeṣatastukuṣṭhajvaramehordhvaraktapittabhagandarodarārśobradhnaplīhagulmārbudagalagaṇḍagranthivisūcikālasakamūtrāghātakrimikoṣṭhavisarpa-pāṇḍurogaśiraḥpārśvaśūlodāvartanetrāsyadāhahṛdrogavyaṅganīlikānetranāsikāsyasravaṇahalīmakaśvāsakāsakāmalā-pacyapasmāronmādavātaraktayoniretodoṣataimiryārocakāvipākacchardiśvayathūdaravisphoṭakādayaḥ pittavyādhayo viśeṣeṇamahārogādhyāyoktāśca; eteṣu hi virecanaṃ pradhānatamamityuktamagnyupaśame'gnigṛhavat||13||
anāsthāpyāstuajīrṇyatisnigdhapītasnehotkliṣṭadoṣālpāgniyānaklāntātidurbalakṣuttṛṣṇāśramārtātikṛśabhuktabhaktapītodakavamitaviriktakṛtanastaḥ-
karmakuddhabhītamattamūrcchitaprasaktacchardiniṣṭhīvikāśvāsakāsahikkābaddhacchidrodakodarādhmānālasakavisūcikāmaprajātāmātisāra-madhumehakuṣṭhārtāḥ||14||


tatrājīrṇyatisnigdhapītasnehānāṃ dūṣyodaraṃ mūrcchāśvayathurvā syāt, utkliṣṭadoṣamandāgnyorarocakastīvraḥ, yānaklāntasya kṣobhavyāpannobastirāśu dehaṃ śoṣayet, atidurbalakṣuttṛṣṇāśramārtānāṃ pūrvoktodoṣaḥ syāt, atikṛśasya kārśyaṃ punarjanayet,bhuktabhaktapītodakayorutkliśyordhvamadho vā vāyurbastimutkṣipya kṣipraṃ ghorān vikārāñjanayet, vamitaviriktayostu rūkṣaṃ śarīraṃ nirūhaḥkṣataṃ kṣāra iva dahet, kṛtanastaḥkarmaṇo vibhraṃśaṃ bhṛśasaṃruddhasrotasaḥ kuryāt, kruddhabhītayorbastirūrdhvamupaplavet, mattamūrcchitayo rbhṛśaṃvicalitāyāṃ sañjñāyāṃ cittopaghātād vyāpat syāt, prasaktacchardirniṣṭhīvikāśvāsakāsahikkārtānāmūrdhvībhūto vāyurūrdhvaṃ bastiṃ nayet,baddhacchidrodakodarādhmānārtānāṃ bhṛśataramādhmāpya bastiḥ prāṇān hiṃsyāt, alasakavisūcikāmaprajātāmātisāriṇāmāmakṛto doṣaḥsyāt, madhumehakuṣṭhinorvyādheḥ punarvṛddhiḥ; tasmādete nāsthāpyāḥ||15||
śeṣāstvāsthāpyāḥ; viśeṣatastusarvāṅgaikāṅgakukṣirogavātavarcomūtraśukrasaṅgabalavarṇamāṃsaretaḥkṣayadoṣādhmānāṅgasuptikrimikoṣṭhodāvartaśuddhātisāra-parvabhedābhitāpaplīhagulmaśūlahṛdrogabhagandaronmādajvarabradhnaśiraḥkarṇaśūlahṛdayapārśvapṛṣṭhakaṭīgrahavepanākṣepakagauravātilāghava-rajaḥkṣayārtaviṣamāgnisphigjānujaṅghorugulphapārṣṇiprapadayonibāhvaṅgulistanāntadantanakhaparvāsthiśūla-śoṣastambhāntrakūjaparikartikālpālpasaśabdogragandhotthānādayo vātavyādhayo viśeṣeṇa mahārogādhyāyoktāśca;eteṣvāsthāpanaṃ pradhānatamamityuktaṃ vanaspatimūlacchedavat||16||
ya evānāsthāpyāsta evānanuvāsyāḥ syuḥ;viśeṣatastvabhuktabhaktanavajvarapāṇḍurogakāmalāpramehārśaḥpratiśyāyārocakamandāgnidurbalaplīhakaphodarorustambhavarcobheda-viṣagarapītapittakaphābhiṣyandagurukoṣṭhaślīpadagalagaṇḍāpacikrimikoṣṭhinaḥ ||17||
tatrābhuktabhaktasyānāvṛtamārgatvādūrdhvamativartate snehaḥ, navajvarapāṇḍurogakāmalāpramehiṇāṃ doṣānutkliśyodarañjanayet,arśasasyārśāṃsyabhiṣyandyādhmānaṃ kuryāt, arocakārtasyānnagṛddhiṃ punarhanyāt, mandāgnidurbalayormandataramagniṃ kuryāt,pratiśyāyaplīhādimatāṃ bhṛśamutkliṣṭadoṣāṇāṃ bhūya eva doṣaṃ vardhayet; tasmādete nānuvāsyāḥ||18||
ya evāsthāpyāsta evānuvāsyāḥ; viśeṣatastu rūkṣatīkṣṇāgnayaḥ kevalavātarogārtāśca; eteṣu hyanuvāsanaṃ pradhānatamamityuktaṃ mūledrumaprasekavat||19||

aśirovirecanārhāstu ajīrṇibhuktabhaktapītasnehamadyatoyapātukāmāḥ snātaśirāḥ snātukāmaḥkṣuttṛṣṇāśramārtamattamūrcchitaśastradaṇḍahatavyavāyavyāyāmapānaklāntanavajvaraśokābhitaptaviriktānuvāsitagarbhiṇīnavapratiśyāyārtāḥ,anṛtau durdine ceti||20||
tatrājīrṇibhuktabhaktayordoṣa ūrdhvavahāni srotāṃsyāvṛtya kāsaśvāsacchardipratiśyāyāñjanayet, pītasnehamadyatoyapātukāmānāṃ kṛte capibatāṃ mukhanāsāsrāvākṣyupadehatimiraśirorogāñjanayet, snātaśirasaḥ kṛte ca snānācchirasaḥ pratiśyāyaṃ, kṣudhārtasya vātaprakopaṃ,tṛṣṇārtasya punastṛṣṇābhivṛddhiṃ mukhaśoṣaṃ ca, śramārtamattamūrcchitānāmāsthāpanoktaṃ doṣaṃ janayet, śastradaṇḍahatayostīvratarāṃ rujaṃjanayet, vyavāyavyāyāmapānaklāntānāṃ śiraḥskandhanetroraḥpīḍanaṃ, navajvaraśokābhitaptayorūṣmā netranāḍīranusṛtya timiraṃ jvaravṛddhiṃca kuryāt, viriktasya vāyurindriyopaghātaṃ kuryāt, anuvāsitasya kaphaḥ śirogurutvakaṇḍūkrimidoṣāñjanayet, garbhiṇyā garbhaṃstambhayet sa kāṇaḥ kuṇiḥ pakṣahataḥ pīṭhasarpī vā jāyate, navapratiśyāyārtasya srotāṃsi vyāpādayet, anṛtau durdine ca śītadoṣānpūtinasyaṃ śirorogaṃ ca janayet; tasmādete na śirovirecanārhāḥ||21||
śeṣāstvarhāḥ, viśeṣatastu śirodantamanyāstambhagalahanugrahapīnasagalaśuṇḍikāśālūkaśukratimiravartmarogavyaṅgo pajihvikārdhāvabhedakagrīvāskandhāṃsāsyanāsikākarṇākṣimūrdhakapālaśirorogārditāpatantrakāpatānakagalagaṇḍa-dantaśūlaharṣacālākṣirājyarbudasvarabhedavāggrahagadgadakrathanādaya ūrdhvajatrugatāścavātādivikārāḥ paripakvāśca; eteṣu śirovirecanaṃpradhānatamamityuktaṃ, taddhyuttamāṅgamanupraviśya muñjādīṣikāmivāsaktāṃ kevalaṃ vikārakaraṃ doṣamapakarṣati||22||
prāvṛṭśaradvasantetareṣvātyayikeṣu rogeṣu nāvanaṃ kuryāt kṛtrimaguṇopadhānāt; grīṣme pūrvāhṇe, śīte madhyāhne, varṣāsvadurdine ceti||23||
tatra ślokāḥ-
iti pañcavidhaṃ karma vistareṇa nidarśitam| yebhyo yanna hitaṃ yasmāt karma yebhyaśca yaddhitam||24||
na caikāntena nirdiṣṭe'pyarthe'bhiniviśedbudhaḥ| svayamapyatra vaidyena tarkyaṃ buddhimatā bhavet||25||
utpadyeta hi sā'vasthā deśakālabalaṃ prati| yasyāṃ kāryamakāryaṃ syāt karma kāryaṃ ca varjitam||26||
chardirhṛdrogagulmānāṃ vamanaṃ sve cikitsite| avasthāṃ prāpya nirdiṣṭaṃ kuṣṭhināṃ bastikarma ca||27||
tasmāt satyapi nirdeśe kuryādūhya svayaṃ dhiyā| vinā tarkeṇa yā siddhiryadṛcchāsiddhireva sā||28||
ityagniveśakṛte tantre carakapratisaṃskṛte'prāpte dṛḍhabalasaṃpūrite siddhisthāne pañcakarmīyasiddhirnāma dvitīyo'dhyāyaḥ॥2॥


















Chapter – 3 

athāto bastisūtrīyāṃ siddhiṃ vyākhyāsyāmaḥ||1||
iti ha smāha bhagavānātreyaḥ||2||

kṛtakṣaṇaṃ śailavarasya ramye sthitaṃ dhaneśāyatanasya pārśve|
maharṣisaṅghairvṛtamagniveśaḥ punarvasuṃ prāñjaliranvapṛcchat||3||
bastirnarebhyaḥ kimapekṣya dattaḥ syāt siddhimān kimmayamasya netram|
kīdṛkpramāṇākṛti kiṅguṇaṃ ca kebhyaśca kiṃyoniguṇaśca bastiḥ||4||
nirūhakalpaḥ praṇidhānamātrā snehasya kā vā śayane vidhiḥ kaḥ|
ke bastayaḥ keṣu hitā itīdaṃ śrutvottaraṃ prāha vaco maharṣiḥ||5||
samīkṣya doṣauṣadhadeśakālasātmyāgnisattvādivayobalāni|
bastiḥ prayukto niyataṃ guṇāya syāt sarvakarmāṇi ca siddhimanti||6||
suvarṇarūpyatraputāmrarītikāṃsyāsthiśastradrumaveṇudantaiḥ |
nalairviṣāṇairmaṇibhiśca taistairnetrāṇi kāryāṇi su(tri)karṇikāni ||7||

ṣaḍdvādaśāṣṭāṅgulasammitāni ṣaḍviṃśatidvādaśavarṣajānām|
syurmudgakarkandhusatīnavāhicchidrāṇi vartyā'pihitāni caiva||8||
yathāvayo'ṅguṣṭhakaniṣṭhikābhyāṃ mūlāgrayoḥ syuḥ pariṇāhavanti|
ṛjūni gopucchasamākṛtīni ślakṣṇāni ca syurguḍikāmukhāni||9||
syāt karṇikaikā'gracaturthabhāge mūlāśrite bastinibandhane dve|10|
jāradgavo māhiṣahāriṇau vā syācchaukaro bastirajasya vā'pi||10||
dṛḍhastanurnaṣṭasiro vigandhaḥ kaṣāyaraktaḥ sumṛduḥ suśuddhaḥ |
nṛṇāṃ vayo vīkṣya yathānurūpaṃ netreṣu yojyastu subaddhasūtraḥ||11||
basteralābhe plavajo galo vā syādaṅkapādaḥ sughanaḥ paṭo vā|12|
āsthāpanārhaṃ puruṣaṃ vidhijñaḥ samīkṣya puṇye'hani śuklapakṣe||12||
praśastanakṣatramuhūrtayoge jīrṇānnamekāgramupakrameta |13|
balāṃ guḍūcīṃ triphalāṃ sarāsnāṃ dve pañcamūle ca palonmitāni||13||
aṣṭau phalānyardhatulāṃ ca māṃsācchāgāt pacedapsu caturthaśeṣam|
pūtaṃ yavānīphalabilvakuṣṭhavacāśatāhvāghanapippalīnām||14||
kalkairguḍakṣaudraghṛtaiḥ satailairyutaṃ sukhoṣṇaistu picupramāṇaiḥ|
guḍāt palaṃ dviprasṛtāṃ tu mātrāṃ snehasya yuktyā madhu saindhavaṃ ca||15||
prakṣipya bastau mathitaṃ khajena subaddhamucchvāsya ca nirvalīkam|
aṅguṣṭhamadhyena mukhaṃ pidhāya netrāgrasaṃsthāmapanīya vartim||16||
tailāktagātraṃ kṛtamūtraviṭkaṃ nātikṣudhārtaṃ śayane manuṣyam|
same'thaveṣannataśīrṣake vā nātyucchrite svāstaraṇopapanne||17||
savyena pārśvena sukhaṃ śayānaṃ kṛtvarjudehaṃ svabhujopadhānam|
saṅkocya savyetaradasya sakthi vāmaṃ prasārya praṇayettatastam||18||
snigdhe gude netracaturthabhāgaṃ snigdhaṃ śanairṛjvana pṛṣṭhavaṃśam|
akampanāvepanalāghavādīn pāṇyorguṇāṃścāpi vidarśayaṃstam ||19||
prapīḍya caikagrahaṇena dattaṃ netraṃ śanaireva tato'pakarṣet|20|
tiryak praṇīte tu na yāti dhārā gude vraṇaḥ syāccalite tu netre||20||
dattaḥ śanairnāśayameti bastiḥ kaṇṭhaṃ pradhāvatyatipīḍitaśca|
śītastvatistambhakaro vidāhaṃ mūrcchāṃ ca kuryādatimātramuṣṇaḥ||21||
snigdho'tijāḍyaṃ pavanaṃ tu rūkṣastanvalpamātrālavaṇastvayogam|
karoti mātrābhyadhiko'tiyogaṃ kṣāmaṃ tu sāndraḥ sucireṇa caiti||22||
dāhātisārau lavaṇo'ti kuryāttasmāt suyuktaṃ samameva dadyāt|23|
pūrvaṃ hi dadyānmadhu saindhavaṃ tu snehaṃ vinirmathyaṃ tato'nu kalkam||23||
vimathya saṃyojya punardravaistaṃ bastau nidadhyānmathitaṃ khajena|24|
vāmāśraye hi grahaṇīguda ca tat pārśvasaṃsthasya sukhopalabdhiḥ||24||
līyanta evaṃ valayaśca tasmāt savyaṃ śayāno'rhati bastidānam|25|

viḍvātavego yadi cārdhadatte niṣkṛṣya mukte praṇayedaśeṣam ||25||
uttānadehaśca kṛtopadhānaḥ syādvīryamāpnoti tathā'sya deham |26|
eko'pakarṣatyanilaṃ svamārgāt pittaṃ dvitīyastu kaphaṃ tṛtīyaḥ||26||
pratyāgate koṣṇajalāvasiktaḥ śālyannamadyāttanunā rasena|
jīrṇe tu sāyaṃ laghu cālpamātraṃ bhukto'nuvāsyaḥ paribṛṃhaṇārtham||27||
nirūhapādāṃśasamena tailenāmlānilaghnauṣadhasādhitena|
dattvā sphicau pāṇitalena hanyāt snehasya śīghrāgamarakṣaṇārtham||28||
īṣacca pādāṅguliyugmamāñcheduttānadehasya talau pramṛjyāt|
snehena pārṣṇyaṅgulipiṇḍikāśca ye cāsya gātrāvayavā rugārtāḥ||29||
tāṃścāvamadgīta sukhaṃ tataśca nidrāmupāsīta kṛtopadhānaḥ|30|
bhāgāḥ kaṣāyasya tu pañca, pitte snehasya ṣaṣṭhaḥ prakṛtau sthite ca||30||
vāte vivṛddhe tu caturthabhāgo, mātrā nirūheṣu kaphe'ṣṭabhāgaḥ|31 |
nirūhamātrā prasṛtārdhamādye varṣe tato'rdhaprasṛtābhivṛddhiḥ||31||
ādvādaśāt syāt prasṛtābhivṛddhiraṣṭādaśād dvādaśataḥ paraṃ syuḥ|
āsaptatestadvihitaṃ pramāṇamataḥ paraṃ ṣoḍaśavadvidheyam||32||
nirūhamātrā prasṛtapramāṇā bāle ca vṛddhe ca mṛdurviśeṣaḥ|33|
nātyucchritaṃ nāpyatinīcapādaṃ sapādapīṭhaṃ śayanaṃ praśastam||33||
pradhānamṛdvāstaraṇopapannaṃ prākśīrṣakaṃ śuklapaṭottarīyam|34|
bhojyaṃ punarvyādhimavekṣya tadvat prakalpayedyūṣapayorasādyaiḥ||34||
sarveṣu vidyādvidhimetamādyaṃ vakṣyāmi bastīnata uttarīyān|35|
dvipañcamūlasya raso'mlayuktaḥ sacchāgamāṃsasya sapūrvapeṣyaḥ||35||
trisnehayuktaḥ pravaro nirūhaḥ sarvānilavyādhiharaḥ pradiṣṭaḥ|
sthirādivargasya balāpaṭolatrāyantikairaṇḍayavairyutasya||36||
prastho rasācchāgarasārdhayuktaḥ sādhyaḥ punaḥ prasthasamastu yāvat|
priyaṅgukṛṣṇāghanakalkayuktaḥ satailasarpirmadhusaindhavaśca||37||
syāddīpano māṃsabalapradaśca cakṣurbalaṃ cāpi dadāti bastiḥ |
eraṇḍamūlaṃ tripalaṃ palāśā hrasvāni mūlāni ca yāni pañca||38||
rāsnāśvagandhātibalāguḍūcī punarnavāragvadhadevadāru|
bhāgāḥ palāṃśā madanāṣṭayuktā jaladvikaṃse kvathite'ṣṭaśeṣe||39||
peṣyāḥ śatāhvā hapuṣā priyaṅguḥ sapippalīkaṃ madhukaṃ balā ca|
rasāñjanaṃ vatsakabījamustaṃ bhāgākṣamātraṃ lavaṇāṃśayuktam||40||
samākṣikastailayutaḥ samūtro bastirnṛṇāṃ dīpanalekhanīyaḥ|
jaṅghorupādatrikapṛṣṭhaśūlaṃ kaphāvṛtiṃ mārutanigrahaṃ ca||41||
viṇmūtravātagrahaṇaṃ saśūlamādhmānatāmaśmariśarkare ca|
ānāhamarśograhaṇīpradoṣāneraṇḍabastiḥ śamayet prayuktaḥ||42||
catuṣpale tailaghṛtasya bhṛṣṭācchāgācchatārdho dadhidāḍimāmlaḥ|
rasaḥ sapeṣyo balamāṃsavarṇaretognidaścāndhyaśirortiśastaḥ ||43||
jaladvikaṃse'ṣṭapalaṃ palāśāt paktvā raso'rdhāḍhakamātraśeṣaḥ|
kalkairvacāmāgadhikāpalābhyāṃ yuktaḥ śatāhvādvipalena cāpi||44||
sasaindhavaḥ kṣaudrayutaḥ satailo deyo nirūho balavarṇakārī|
ānāhapārśvāmayayonidoṣān gulmānudāvartarujaṃ ca hanyāt||45||
yaṣṭyāhvayasyāṣṭapalena siddhaṃ payaḥ śatāhvāphalapippalībhiḥ|
yuktaṃ sasarpirmadhu vātaraktavaisvaryavīsarpahito nirūhaḥ||46||
yaṣṭyāhvalodhrābhayacandanaiśca śṛtaṃ payo'gryaṃ kamalotpalaiśca|
saśarkaraṃ kṣaudrayutaṃ suśītaṃ pittāmayān hanti sajīvanīyam||47||
dvikārṣikāścandanapadmakardhiyaṣṭyāhvarāsnāvṛṣasārivāśca|
salodhramañjiṣṭhamathāpyanantābalāsthirāditṛṇapañcamūlam ||48||
toye samutkvāthya rasena tena śṛtaṃ payo'rdhāḍhakamambuhīnam|
jīvantimedardhiśatāvarībhirvīrādvikākolikaśerukābhiḥ||49||
sitopalājīvakapadmareṇu prapauṇḍarīkaiḥ kamalotpalaiśca|
lodhrātmaguptāmadhukairvidārīmuñjātakaiḥ keśaracandanaiśca||50||
piṣṭairghṛtakṣaudrayutairnirūhaṃ sasaindhavaṃ śītalameva dadyāt|
pratyāgate dhanvarasena śālīn kṣīreṇa vā'dyāt pariṣiktagātraḥ||51||
dāhātisārapradarāsrapittahṛtpāṇḍurogān viṣamajvaraṃ ca|
sagulmamūtragrahakāmalādīn sarvāmayān pittakṛtānnihanti||52||
drākṣādikāśmaryamadhūkasevyaiḥ sasārivācandanaśītapākyaiḥ|
payaḥ śṛtaṃ śrāvaṇimudgaparṇītugātmaguptāmadhuyaṣṭikalkaiḥ||53||
godhūmacūrṇaiśca tathā'kṣamātraiḥ sakṣaudrasarpirmadhuyaṣṭitailaiḥ|
pathyāvidārīkṣurasairguḍena bastiṃ yutaṃ pittaharaṃ vidadhyāt||54||
hṛnnābhipārśvottamadehadāhe dāhe'ntarasthe ca sakṛcchramūtre|
kṣīṇe kṣate retasi cāpi naṣṭe paitte'tisāre ca nṛṇāṃ praśastaḥ||55||
koṣātakāragvadhadevadāruśārṅgeṣṭamūrvākuṭajārkapāṭhāḥ |
paktvā kulatthān bṛhatīṃ ca toye rasasya tasya prasṛtā daśa syuḥ||56||
tān sarṣapailāmadanaiḥ sakuṣṭhairakṣapramāṇaiḥ prasṛtaiśca yuktān|
phalāhvatailasya samākṣikasya kṣārasya tailasya ca sārṣapasya||57||
dadyānnirūhaṃ kapharogiṇe jño mandāgnaye cāpyaśanadviṣe ca|
paṭolapathyāmaradārubhirvā sapippalīkaiḥ kvathitairjale'gnau||58||
dvipañcamūle triphalāṃ sabilvāṃ phalāni gomūtrayutaḥ kaṣāyaḥ|
kaliṅgapāṭhāphalamustakalkaḥ sasaindhavaḥ kṣārayutaḥ satailaḥ||59||
nirūhamukhyaḥ kaphajān vikārān sapāṇḍurogālasakāmadoṣān|
hanyāttathā mārutamūtrasaṅgaṃ bastestathā''ṭopamathāpi ghoram||60||
rāsnāmṛtairaṇḍaviḍaṅgadārvīsaptacchadośīrasurāhvanimbaiḥ|
śampākabhūnimbapaṭolapāṭhātiktākhuparṇīdaśamūlamustaiḥ||61||
trāyantikāśigruphalatrikaiśca kvāthaḥ sapiṇḍītakatoyamūtraḥ|
yaṣṭyāhvakṛṣṇāphalinīśatāhvārasāñjanaśvetavacāviḍaṅgaiḥ||62||
kaliṅgapāṭhāmbudasaindhavaiśca kalkaiḥ sasarpirmadhutailamiśraḥ|
ayaṃ nirūhaḥ krimikuṣṭhamehabradhnodarājīrṇakaphāturebhyaḥ||63||
rūkṣauṣadhairapyapatarpitebhya eteṣu rogeṣvapi satsu dattaḥ|
nihatya vātaṃ jvalanaṃ pradīpya vijitya rogāṃśca balaṃ karoti||64||
punarnavairaṇḍavṛṣāśmabhedavṛścīrabhūtīkabalāpalāśāḥ |
dvipañcamūlaṃ ca palāṃśikāni kṣuṇṇāni dhautāni phalāni cāṣṭau||65||
bilvaṃ yavān kolakulatthadhānyaphalāni caiva prasṛtonmitāni|
payojaladvyāḍhakavacchṛtaṃ tat kṣīrāvaśeṣaṃ sitavastrapūtam||66||
vacāśatāhvāmaradārukuṣṭhayaṣṭyāhvasiddhārthakapippalīnām |
kalkairyavānyā madanaiśca yuktaṃ nātyuṣṇaśītaṃ guḍasaindhavāktam||67||
kṣaudrasya tailasya ca sarpiṣaśca tathaiva yuktaṃ prasṛtaistribhiśca |
dadyānnirūhaṃ vidhinā vivijñaḥ sa sarvasaṃsargakṛtāmayaghnaḥ||68||
snigdhoṣṇa ekaḥ pavane samāṃso dvau svāduśītau payasā ca pitte|
trayaḥ samūtrāḥ kaṭukoṣṇatīkṣṇāḥ kaphe nirūhā na paraṃ vidheyāḥ||69||
rasena vāte pratibhojanaṃ syāt kṣīreṇa pitte tu kaphe ca yūṣaiḥ|
tathā'nuvāsyeṣu ca bilvatailaṃ syājjīvanīyaṃ phalasādhitaṃ ca||70||
itīdamuktaṃ nikhilaṃ yathāvadbastipradānasya vidhānamagryam|
yo'dhītya vidvāniha bastikarma karoti loke labhate sa siddhim||71||


























Chapter – 4 
athātaḥ snehavyāpatsiddhiṃ vyākhyāsyāmaḥ||1||
iti ha smāha bhagavānātreyaḥ||2||
snehabastīnnibodhemān vātapittakaphāpahān|
mithyāpraṇihitānāṃ ca vyāpadaḥ sacikitsitāḥ||3||
daśamūlaṃ balāṃ rāsnāmaśvagandhāṃ punarnavām|
guḍūcyeraṇḍabhūtīkabhārgīvṛṣakarohiṣam||4||
śatāvarīṃ sahacaraṃ kākanāsāṃ palāṃśikam |
yavamāṣātasīkolakulatthān prasṛtonmitān||5||
caturdroṇe'mbhasaḥ paktvā droṇaśeṣeṇa tena ca|
tailāḍhakaṃ samakṣīraṃ jīvanīyaiḥ palonmitaiḥ||6||
anuvāsanametaddhi sarvavātavikāranut|
ānūpānāṃ vasā tadvajjīvanīyopasādhitā||7||

śatāhvāyavabilvāmlaiḥ siddhaṃ tailaṃ samīraṇe|
saindhavenāgnitaptena taptaṃ cānilanuddhṛtam||8||

jīvantīṃ madanaṃ medāṃ śrāvaṇīṃ madhukaṃ balām|
śatāhvarṣabhakau kṛṣṇāṃ kākanāsāṃ śatāvarīm||9||
svaguptāṃ kṣīrakākolīṃ karkaṭākhyāṃ śaṭīṃ vacām|
piṣṭvā tailaṃ ghṛtaṃ kṣīre sādhayettaccaturguṇe||10||
bṛṃhaṇaṃ vātapittaghnaṃ balaśukrāgnivardhanam|
mūtraretorajodoṣān harettadanuvāsanam||11||
lābhataścandanādyaiśca piṣṭaiḥ kṣīracaturguṇam|
tailapādaṃ ghṛtaṃ siddhaṃ pittaghnamanuvāsanam||12||
saindhavaṃ madanaṃ kuṣṭhaṃ śatāhvāṃ niculaṃ vacām |
hrīveraṃ madhukaṃ bhārgīṃ devadāru sakaṭphalam||13||
nāgaraṃ puṣkaraṃ medāṃ cavikāṃ citrakaṃ śaṭīm|
viḍaṅgātiviṣe śyāmāṃ hareṇuṃ nīlinīṃ sthirām||14||
bilvājamode kṛṣṇāṃ ca dantīṃ rāsnāṃ ca peṣayet|
sādhyameraṇḍajaṃ tailaṃ tailaṃ vā kapharoganut||15||
vradhnodāvartagulmārśaḥplīhamehāḍhyamārutān|
ānāhamaśmarīṃ caiva hanyāttadanuvāsanāt||16||
madanairvā'mlasaṃyuktairbilvādyena gaṇena vā|
tailaṃ kaphaharairvā'pi kaphaghnaṃ kalpayedbhiṣak||17||
viḍaṅgairaṇḍarajanīpaṭolatriphalāmṛtāḥ|
jātīpravālanirguṇḍīdaśamūlākhuparṇikāḥ||18||
nimbapāṭhāsahacaraśampākakaravīrakāḥ|
eṣāṃ kvāthena vipacettailamebhiśca kalkitaiḥ||19||
phalabilvatrivṛtkṛṣṇārāsnābhūnimbadārubhiḥ|
saptaparṇavacośīradārvīkuṣṭhakaliṅgakaiḥ||20||
latāgaurīśatāhvāgniśaṭīcorakapauṣkaraiḥ |
tat kuṣṭhāni krimīn mehānarśāṃsi grahaṇīgadam||21||
klībatāṃ viṣamāgnitvaṃ malaṃ doṣatrayaṃ tathā|
prayuktaṃ praṇudatyāśu pānābhyaṅgānuvāsanaiḥ||22||
vyādhivyāyāmakarmādhvakṣīṇābalanirojasām|
kṣīṇaśukrasya cātīva snehavastirbalapradaḥ||23||
pādajaṅghorupṛṣṭhāṃsakaṭīnāṃ sthiratāṃ parām|
janayedaprajānāṃ ca prajāṃ strīṇāṃ tathā nṛṇām||24||
vātapittakaphātyannapurīṣairāvṛtasya ca|
abhukte ca praṇītasya snehabasteḥ ṣaḍāpadaḥ||25||
śīto'lpo vā'dhike vāte pitte'tyuṣṇaḥ kaphe mṛduḥ|
atibhukte gururvarcaḥsañcaye'lpabalastathā||26||
dattastairāvṛtaḥ sneho na yātyabhibhavādapi |
abhukte'nāvṛtatvācca yātyūrdhvaṃ tasya lakṣaṇam||27||
aṅgamardajvarādhmānaśītastambhorupīḍanaiḥ |
pārśvarugveṣṭanairvidyāt snehaṃ vātāvṛtaṃ bhiṣak||28||
snigdhāmlalavaṇoṣṇaistaṃ rāsnāpītadrutailikaiḥ |
sauvīrakasurākolakulatthayavasādhitaiḥ||29||
nirūhairnirharet samyak samūtraiḥ pāñcamūlikaiḥ|
tābhyāmeva ca tailābhyāṃ sāyaṃ bhukte'nuvāsayet||30||
dāharāgatṛṣāmohatamakajvaradūṣaṇaiḥ|
vidyāt pittāvṛtaṃ svādutiktaistaṃ bastibhirharet||31||
tandrāśītajvarālasyaprasekārucigauravaiḥ|
sammūrcchāglānibhirvidyācchleṣmaṇā snehamāvṛtam||32||
kaṣāyakaṭutīkṣṇoṣṇaiḥ surāmūtropasādhitaiḥ|
phalatailayutaiḥ sāmlairbastibhistaṃ vinirharet||33||
chardimūrcchāruciglāniśūlanidrāṅgamardanaiḥ |
āmaliṅgaiḥ sadāhaistaṃ vidyādatyaśanāvṛtam||34||
kaṭūnāṃ lavaṇānāṃ ca kvāthaiścūrṇaiśca pācanam|
vireko mṛduratrāmavihitā ca kriyā hitā||35||
viṇmūtrānilasaṅgārtigurutvādhmānahṛdgrahaiḥ|
snehaṃ viḍāvṛtaṃ jñātvā snehasvedaiḥ savartibhiḥ||36||
śyāmābilvādisiddhaiśca nirūhaiḥ sānuvāsanaiḥ|
nirharedvidhinā samyagudāvartahareṇa ca||37||
abhukte śūnyapāyau vā vegāt sneho'tipīḍitaḥ|
dhāvatyūrdhvaṃ tataḥ kaṇṭhādūrdhvebhyaḥ khebhya etyapi||38||
mūtraśyāmātrivṛtsiddho yavakolakulatthavān|
tatsiddhataila iṣṭo'tra nirūhaḥ sānuvāsanaḥ||39||
kaṇṭhādāgacchataḥ stambhakaṇṭhagrahavirecanaiḥ|
chardighnībhiḥ kriyābhiśca tasya kāryaṃ nivartanam||40||
yasya nopadravaṃ kuryāt snehabastiraniḥsṛtaḥ|
sarve'lpo vā''vṛto raukṣyādupekṣyaḥ sa vijānatā||41||

yuktasnehaṃ dravoṣṇaṃ ca laghupathyopasevanam|
bhuktavān mātrayā bhojyamanuvāsyastryahāttryahāt||42||
dhānyanāgarasiddhaṃ hi toyaṃ dadyādvicakṣaṇaḥ|
vyuṣitāya niśāṃ kalyamuṣṇaṃ vā kevalaṃ jalam||43||
snehājīrṇaṃ jarayati śleṣmāṇaṃ tadbhinatti ca|
mārutasyānulomyaṃ ca kuryāduṣṇodakaṃ nṛṇām||44||
vamane ca vireke ca nirūhe sānuvāsane|
tasmāduṣṇodakaṃ deyaṃ vātaśleṣmopaśāntaye||45||
rūkṣanityastu dīptāgnirvyāyāmī mārutāmayī|
vaṅkṣaṇaśroṇyudāvṛttavātāścārhā dine dine||46||
eṣāṃ cāśu jarāṃ sneho yātyambu sikatāsviva|
ato'nyeṣāṃ tryahātprāyaḥ snehaṃ pacati pāvakaḥ||47||
na tvāmaṃ praṇayet snehaṃ sa hyabhiṣyandayedgudam|
sāvaśeṣaṃ ca kurvīta vāyuḥ śeṣe hi tiṣṭhati||48||
na caiva gudakaṇṭhābhyāṃ dadyāt snehamanantaram|
ubhayasmāt samaṃ gacchan vātamagniṃ ca dūṣayet||49||
snehabastiṃ nirūhaṃ vā naikamevātiśīlayet|
utkleśāgnivadhau snehānnirūhāt pavanādbhayam||50||
tasmānnirūḍhaḥ saṃsnehyo nirūhyaścānuvāsitaḥ|
snehaśodhanayuktyaivaṃ bastikarma tridoṣanut||51||
karmavyāyāmabhārādhvayā(pā)nastrīkarṣiteṣu ca|
durbale vātabhagne ca mātrābastiḥ sadā mataḥ||52||
yatheṣṭāhāraceṣṭasya sarvakālaṃ niratyayaḥ|
hrasvāyāḥ snehamātrāyā mātrābastiḥ samo bhavet||53||
balyaṃ sukhopacaryaṃ ca sukhaṃ sṛṣṭapurīṣakṛt|
snehamātrāvidhānaṃ hi bṛṃhaṇaṃ vātaroganut||54||
tatra ślokau-
vātādīnāṃ śamāyoktāḥ pravarāḥ snehabastayaḥ|
teṣāṃ cājñaprayuktānāṃ vyāpadaḥ sacikitsitāḥ||55||
prāgbhojyaṃ snehabasteryad dhruvaṃ ye'rhāstryahācca ye
snehabastividhiścokto mātrābastividhistathā||56||






















Chapter- 5 
athāto netrabastivyāpatsiddhiṃ vyākhyāsyāmaḥ||1||
iti ha smāha bhagavānātreyaḥ||2||
atha netrāṇi bastīṃśca śṛṇu varjyāni karmasu|
netrasyājñapraṇītasya vyāpadaḥ sacikitsitāḥ||3||
hrasvaṃ dīrghaṃ tanu sthūlaṃ jīrṇaṃ śithilabandhanam|
pārśvacchidraṃ tathā vakramaṣṭau netrāṇi varjayet||4||
aprāptyatigatikṣobhakarṣaṇakṣaṇanasravāḥ|
gudapīḍā gatirjihmā teṣāṃ doṣā yathākramam||5||
viṣamamāṃsalacchinnasthūlajālikavātalāḥ|
snigdhaḥ klinnaśca tānaṣṭau bastīn karmasu varjayet||6||
gativaiṣamyavisratvasrāvadaurgrāhyanisravāḥ|
phenilacyutyadhāryatvaṃ basteḥ syurbastidoṣataḥ||7||
savātātidrutotkṣiptatiryagulluptakampitāḥ|
atibāhyagamandātivegadoṣāḥ praṇetṛtaḥ||8||
anucchvāsya ca baddhe vā datte niḥśeṣa eva vā|
praviśya kupito vāyuḥ śūlatodakaro bhavet||9||
tatrābhyaṅgo gude svedo vātaghnānyaśanāni ca|10|
drutaṃ praṇīte niṣkṛṣṭe sahasotkṣipta eva vā||10||
syāt kaṭīgudajaṅghārtibastistambhoruvedanāḥ |
bhojanaṃ tatra vātaghnaṃ snehāḥ svedāḥ sabastayaḥ||11||
tiryagvalyāvṛtadvāre baddhe vā'pi na gacchati|
netre tadṛju niṣkṛṣya saṃśodhya ca praveśayet||12||
pīḍyamāne'ntarā mukte gude pratihato'nilaḥ|
uraḥśirortimūrvośca sadanaṃ janayedbalī||13||
bastiḥ syāttatra bilvādiphalaśyāmādimūtravān|
syāddāho davathuḥ śophaḥ kampanābhihate gude||14||
kaṣāyamadhurāḥ śītāḥ sekāstatra sabastayaḥ|15|
atimātrapraṇītena netreṇa kṣaṇanādvaleḥ||15||
syāt sārtidāhanistodagudavarcaḥpravartanam|
tatra sarpiḥ picuḥ kṣīraṃ picchābastiśca śasyate||16||

na bhāvayati mandastu bāhyastvāśu nivartate|
snehastatra punaḥ samyak praṇeyaḥ siddhimicchatā||17||
atiprapīḍitaḥ koṣṭhe tiṣṭhatyāyāti vā galam|
tatra bastirvirekaśca galapīḍādi karma ca||18||
tatra ślokaḥ-
netrabastipraṇetṝṇāṃ doṣānetān sabheṣajān|
vetti yastena matimān bastikarmāṇi kārayet||19||



























Chapter – 6 

athāto vamanavirecanavyāpatsiddhim vyākhyāsyāma: ||1||
iti ha smāha bhagavānātreya: ||2||
atha śodhanayo: samyagvidhimūrdhvānulomayo: |
asamyakṛtayoścaiva doṣān vakṣyāmi sauṣadhān ||3||
atyuṣṇavarṣaśītā hi grīṣmavarṣāhimāgamāḥ|
tadantare prāvṛḍādyāsteṣāṃ sādhāraṇāstrayaḥ||4||
prāvṛṭ śucinabhau jñeyau śaradūrjasahau punaḥ|
tapasyaśca madhuścaiva vasantaḥ śodhanaṃ prati||5||
etānṛtūn vikalpyaivaṃ dadyāt saṃśodhanaṃ bhiṣak|
svasthavṛttamabhipretya vyādhau vyādhivaśena tu||6||
karmaṇāṃ vamanādīnāmantareṣvantareṣu ca|
snehasvedau prayuñjīta snehaṃ cānte prayojayet||7||

visarpapiḍakāśophakāmalāpāṇḍurogiṇaḥ |
abhighātaviṣārtāṃśca nātisnigdhān virecayet||8||

nātisnigdhaśarīrāya dadyāt snehavirecanam|
snehotkliṣṭaśarīrāya rūkṣaṃ dadyādvirecanam||9||
snehasvedopapannena jīrṇe mātrāvadauṣadham|
ekāgramanasā pītaṃ samyagyogāya kalpate||10||

snigdhāt pātrādyathā toyamayatnena praṇudyate|
kaphādayaḥ praṇudyante snigdhāddehāttathauṣadhaiḥ||11||
ārdraṃ kāṣṭhaṃ yathā vahnirviṣyandayati sarvataḥ|
tathā snigdhasya vai doṣān svedo viṣyandayet sthirān||12||
kliṣṭaṃ vāso yathotkleśya malaḥ saṃśodhyate'mbhasā|
snehasvedaistathotkleśya śodhyate śodhanairmalaḥ ||13||
ajīrṇe vardhate glānirvibandhaścāpi jāyate|
pītaṃ saṃśodhanaṃ caiva viparītaṃ pravartate||14||
alpamātraṃ mahāvegaṃ bahudoṣaharaṃ sukham|
laghupākaṃ sukhāsvādaṃ prīṇanaṃ vyādhināśanam||15||
avikāri ca vyāpattau nātiglānikaraṃ ca yat|
gandhavarṇarasopetaṃ vidyānmātrāvadauṣadham||16||
vidhūya mānasān doṣān kāmādīnaśubhodayān |
ekāgramanasā pītaṃ samyagyogāya kalpate||17||

naraḥ śvo vamanaṃ pātā bhuñjīta kaphavardhanam|
sujaraṃ dravabhūyiṣṭhaṃ, laghvaśītaṃ virecanam||18||
utkliṣṭālpakaphatvena kṣipraṃ doṣāḥ sravanti hi|19|
pītauṣadhasya tu bhiṣak śuddhiliṅgāni lakṣayet||19||
ūrdhvaṃ kaphānuge pitte viṭpitte'nukaphe tvadhaḥ|
hṛtadoṣaṃ vadet kārśyadaurbalye cet salāghave||20||
vāmayettu tataḥ śeṣamauṣadhaṃ na tvalāghave|
staimitye'nilasaṅge ca nirudgāre'pi vāmayet||21||
ālāghavāttanutvācca kaphasyāpat paraṃ bhavet|22|

vamite vardhate vahniḥ śamaṃ doṣā vrajanti hi||22||
vamitaṃ laṅghayet samyagjīrṇaliṅgānyalakṣayan|
tāni dṛṣṭvā tu peyādikramaṃ kuryānna laṅghanam||23||
saṃśodhanābhyāṃ śuddhasya hṛtadoṣasya dehinaḥ|
yātyagnirmandatāṃ tasmāt kramaṃ peyādimācaret||24||
kaphapitte viśuddhe'lpaṃ madyape vātapaittike|
tarpaṇādikramaṃ kuryāt peyā'bhiṣyandayeddhi tān||25||
anulomo'nilaḥ svāsthyaṃ kṣuttṛṣṇorjo manasvitā|
laghutvamindriyodgāraśuddhirjīrṇauṣadhākṛtiḥ||26||
klamo dāho'ṅgasadanaṃ bhramo mūrcchā śirorujā|
aratirbalahāniśca sāvaśeṣauṣadhākṛtiḥ||27||
akāle'lpātimātraṃ ca purāṇaṃ na ca bhāvitam|
asamyaksaṃskṛtaṃ caiva vyāpadyetauṣadhaṃ drutam||28||
ādhmānaṃ parikartiśca srāvo hṛdgātrayorgrahaḥ|
jīvādānaṃ savibhraṃśaḥ stambhaḥ sopadravaḥ klamaḥ||29||
ayogādatiyogācca daśaitā vyāpado matāḥ|
preṣyabhaiṣajyavaidyānāṃ vaiguṇyādāturasya ca||30||
yogaḥ samyakpravṛttiḥ syādatiyogo'tivartanam|
ayogaḥ prātilomyena na cālpaṃ vā pravartanam||31||
śleṣmotkliṣṭena durgandhamahṛdyamati vā bahu|
virecanamajīrṇe ca pītamūrdhvaṃ pravartate||32||
kṣudhārtamṛdukoṣṭhābhyāṃ svalpotkliṣṭakaphena vā|
tīkṣṇaṃ pītaṃ sthitaṃ kṣubdhaṃ vamanaṃ syādvirecanam||33||
prātilomyena doṣāṇāṃ haraṇātte hyakṛtsnaśaḥ|
ayogasañjñe, kṛcchreṇa yāti doṣo navā'lpaśaḥ||34||
pītauṣadho na śuddhaścejjīrṇe tasmin punaḥ pibet|
auṣadhaṃ na tvajīrṇe'nyadbhayaṃ syādatiyogataḥ||35||
koṣṭhasya gurutāṃ jñātvā laghutvaṃ balameva ca|
ayoge mṛdu vā dadyādauṣadhaṃ tīkṣṇameva vā||36||
vamanaṃ na tu duśchardaṃ duṣkoṣṭhaṃ na virecanam|
pāyayetauṣadhaṃ bhūyo hanyāt pītaṃ punarhi tau||37||

asnigdhāsvinnadehasya rūkṣasyānavamauṣadham|
doṣānutkliśya nirhartumaśaktaṃ janayedgadān||38||
vibhraṃśaṃ śvayathuṃ hikkāṃ tamaso darśanaṃ bhṛśam |
piṇḍikodveṣṭanaṃ kaṇḍūmūrvoḥ sādaṃ vivarṇatām||39||
snigdhasvinnasya cātyalpaṃ dīptāgnerjīrṇamauṣadham|
śītairvā stabdhamāme vā doṣānutkliśya nāharet||40||
tāneva janayedrogānayogaḥ sarva eva saḥ|
vijñāya matimāṃstatra yathoktāṃ kārayet kriyām||41||
taṃ tailalavaṇābhyaktaṃ svinnaṃ prastarasaṅkaraiḥ|
pāyayeta punarjīrṇe samūtrairvā nirūhayet||42||
nirūḍhaṃ ca rasairdhānvairbhojayitvā'nuvāsayet|
phalamāgadhikādārusiddhatailena mātrayā||43||
snigdhaṃ vātaharaiḥ snehaiḥ punastīkṣṇena śodhayet|
na cātitīkṣṇena tato hyatiyogastu jāyate||44||
atitīkṣṇaṃ kṣudhārtasya mṛdukoṣṭhasya bheṣajam|
hṛtvā''śu viṭpittakaphān dhātūnvisrāvayeddravān||45||
balasvarakṣayaṃ dāhaṃ kaṇṭhaśoṣaṃ bhramaṃ tṛṣām|
kuryācca madhuraistatra śeṣamauṣadhamullikhet||46||
vamane tu virekaḥ syādvireke vamanaṃ punaḥ |
pariṣekāvagāhādyaiḥ suśītaiḥ stambhayecca tat||47||
kaṣāyamadhuraiḥ śītairannapānauṣadhaistathā|
raktapittātisāraghnairdāhajvaraharairapi||48||
añjanaṃ candanośīramajjāsṛkśarkarodakam|
lājacūrṇaiḥ pibenmanthamatiyogaharaṃ param||49||
śuṅgābhirvā vaṭādīnāṃ siddhāṃ peyāṃ samākṣikām|
varcaḥsāṅgrāhikaiḥ siddhaṃ kṣīraṃ bhojyaṃ ca dāpayet||50||
jāṅgalairvā rasairbhojyaṃ picchābastiśca śasyate|
madhurairanuvāsyaśca siddhena kṣīrasarpiṣā||51||
vamanasyātiyoge tu śītāmbupariṣecitaḥ|
pibet kaphaharairmanthaṃ saghṛtakṣaudraśarkaram||52||
sodgārāyāṃ bhṛśaṃ vamyāṃ mūrcchāyāṃ dhānyamustayoḥ|
samadhūkāñjanaṃ cūrṇaṃ lehayenmadhusaṃyutam||53||
vamato'ntaḥpraviṣṭāyāṃ jihvāyāṃ kavalagrahāḥ|
snigdhāmlalavaṇairhṛdyairyūṣakṣīrarasairhitāḥ||54||
phalānyamlāni khādeyustasya cānye'grato narāḥ|
niḥsṛtāṃ tu tiladrākṣākalkaliptāṃ praveśayet||55||
vāggrahānilarogeṣu ghṛtamāṃsopasādhitām|
yavāgūṃ tanukāṃ dadyāt snehasvedau ca buddhimān||56||
vamitaśca viriktaśca mandāgniśca vilaṅghitaḥ|
agniprāṇavivṛddhyarthaṃ kramaṃ peyādikaṃ bhajet ||57||
bahudoṣasya rūkṣasya hīnāgneralpamauṣadham|
sodāvartasya cotkliśya doṣānmārgānnirudhya ca||58||
bhṛśamādhmāpayennābhiṃ pṛṣṭhapārśvaśirorujam|
śvāsaviṇmūtravātānāṃ saṅgaṃ kuryācca dāruṇam||59||
abhyaṅgasvedavartyādi sanirūhānuvāsanam|
udāvartaharaṃ sarvaṃ karmādhmātasya śasyate||60||
snigdhena gurukoṣṭhena sāme balavadauṣadham|
kṣāmeṇa mṛdukoṣṭhena śrāntenālpabalena vā||61||
pītaṃ gatvā gudaṃ sāmamāśu doṣaṃ nirasya ca|
tīvraśūlāṃ sapicchāsrāṃ karoti parikartikām||62||
laṅghanaṃ pācanaṃ sāme rūkṣoṣṇaṃ laghubhojanam|
]
āme jīrṇe'nubandhaścet kṣārāmlaṃ laghu śasyate|
puṣpakāsīsamiśraṃ vā kṣāreṇa lavaṇena vā||64||
sadāḍimarasaṃ sarpiḥ pibedvāte'dhike sati|
dadhyamlaṃ bhojane pāne saṃyuktaṃ dāḍimatvacā||65||
devadārutilānāṃ vā kalkamuṣṇāmbunā pibet|
aśvatthodumbaraplakṣakadambairvā śṛtaṃ payaḥ||66||
kaṣāyamadhuraṃ śītaṃ picchābastimathāpi vā|
yaṣṭīmadhukasiddhaṃ vā snehabastiṃ pradāpayet||67||
alpaṃ tu bahudoṣasya doṣamutkliśya bheṣajam|
alpālpaṃ srāvayet kaṇḍūṃ śophaṃ kuṣṭhāni gauravam||68||
kuryāccāgnibalotkleśastaimityārucipāṇḍutāḥ|
parisrāvaḥ sa, taṃ doṣaṃ śamayedvāmayedapi||69||
snehitaṃ vā punastīkṣṇaṃ pāyayet virecanam|
śuddhe cūrṇāsavāriṣṭān saṃskṛtāṃśca pradāpayet||70||
pītauṣadhasya vegānāṃ nigrahānmārutādayaḥ|
kupitā hṛdayaṃ gatvā ghoraṃ kurvanti hṛdgraham||71||
sa hikkākāsapārśvārtidainyalālākṣivibhramaiḥ|
jihvāṃ khādati niḥsañjño dantān kiṭikiṭāpayan||72||
na gacchedvibhramaṃ tatra vāmayedāśu taṃ bhiṣak|
madhuraiḥ pittamūrcchārtaṃ kaṭubhiḥ kaphamūrcchitam||73||
pācanīyaistataścāsya doṣaśeṣaṃ vipācayet|
kāyāgniṃ ca balaṃ cāsya krameṇotthāpayettataḥ ||74||
pavanenātivamato hṛdayaṃ yasya pīḍyate|
tasmai snigdhāmlalavaṇaṃ dadyāt pittakaphe'nyathā||75||
pītauṣadhasya vegānāṃ nigraheṇa kaphena vā|
ruddho'ti vā viśuddhasya gṛhṇātyaṅgāni mārutaḥ||76||
stambhavepathunistodasādodveṣṭanamanthanaiḥ|
tatra vātaharaṃ sarvaṃ snehasvedādi kārayet ||77||

atitīkṣṇaṃ mṛdau koṣṭhe laghudoṣasya bheṣajam|
doṣān hṛtvā vinirmathya jīvaṃ harati śoṇitam||78||
tenānnaṃ miśritaṃ dadyādvāyasāya śune'pi vā|
bhuṅkte taccedvadejjīvaṃ na bhuṅkte pittamādiśet||79||
śuklaṃ vā bhāvitaṃ vastramāvānaṃ koṣṇavāriṇā|
prakṣālitaṃ vivarṇaṃ syāt pitte śuddhaṃ tu śoṇite||80||
tṛṣṇāmūrcchāmadārtasya kuryādāmaraṇāt kriyām|
tasya pittaharīṃ sarvāmatiyoge ca yā hitā ||81||
mṛgagomahiṣājānāṃ sadyaskaṃ jīvatāmasṛk|
pibejjīvābhisandhānaṃ jīvaṃ taddhyāśu gacchati ||82||
tadeva darbhamṛditaṃ raktaṃ bastiṃ pradāpayet|
śyāmākāśmaryabadarīdūrvośīraiḥ śṛtaṃ payaḥ||83||
ghṛtamaṇḍāñjanayutaṃ śītaṃ bastiṃ pradāpayet|
picchābastiṃ suśītaṃ vā ghṛtamaṇḍānuvāsanam||84||
gudaṃ bhraṣṭaṃ kaṣāyaiśca stambhayitvā praveśayet|
sāma gāndharvaśabdāṃśca sañjñānāśe'sya kārayet||85||
yadā virecanaṃ pītaṃ viḍantamavatiṣṭhate|
vamanaṃ bheṣajāntaṃ vā doṣānutkliśya nāvahet||86||
tadā kurvanti kaṇḍvādīn doṣāḥ prakupitā gadān|
sa vibhraṃśo matastatra syādyathāvyādhi bheṣajam||87||
pītaṃ snigdhena sasnehaṃ taddoṣairmārdavādvṛtam|
na vāhayati doṣāṃstu svasthānāt stambhayeccyutān||88||
vātasaṅgagudastambhaśūlaiḥ kṣarati cālpaśaḥ|
tīkṣṇaṃ bastiṃ virekaṃ vā so'rho laṅghitapācitaḥ||89||
rūkṣaṃ virecanaṃ pītaṃ rūkṣeṇālpabalena vā|
mārutaṃ kopayitvā''śu kuryāddhorānupadravān||90||
stambhaśūlāni ghorāṇi sarvagātreṣu muhyataḥ|
snehasvedādikastatra kāryo vātaharo vidhiḥ||91||
snigdhasya mṛdukoṣṭhasya mṛdūtkliśyauṣadhaṃ kapham|
pittaṃ vātaṃ ca saṃrudhya satandrāgauravaṃ klamam||92||
daurbalyaṃ cāṅgasādaṃ ca kuryādāśu tadullikhet|
laṅghanaṃ pācanaṃ cātra snigdhaṃ tīkṣṇaṃ ca śodhanam||93||

tatra ślokau-
ityetā vyāpadaḥ proktāḥ sarūpāḥ sacikitsitāḥ|
vamanasya virekasya kṛtasyākuśalairnṛṇām ||94||
etā vijñāya matimānavasthāścaiva tattvataḥ|
dadyāt saṃśodhanaṃ samyagārogyārthī nṛṇāṃ sadā||95||











Chapter – 7

athāto bastivyāpatsiddhiṃ vyākhyāsyāmaḥ||1||
iti ha smāha bhagavānātreyaḥ||2||

dhīdhairyaudāryagāmbhīryakṣamādamataponidhim|
punarvasuṃśiṣyagaṇaḥpapracchavinayānvitaḥ||3||
kāḥkativyāpadobasteḥkiṃsamutthānalakṣaṇāḥ|
kācikitsāitipraśnāñchrutvātānabravīdguruḥ||4||
nātiyogauklamādhmānehikkāhṛtprāptirūrdhvatā|
pravāhikāśiroṅgārtiḥparikartaḥparisravaḥ||5||
dvādaśavyāpadobasterasamyagyogasambhavāḥ|
āsāmekaikaśorūpaṃcikitsāṃcanibodhata||6||
gurukoṣṭhe'nilaprāyerūkṣevātolbaṇe'pivā|
śīto'lpalavaṇasnehadravamātroghano'pivā||7||
bastiḥsaṅkṣobhyataṃdoṣaṃdurbalatvādanirharan|
karotigurukoṣṭhatvaṃvātamūtraśakṛdgraham||8||
nābhibastirujaṃdāhaṃhṛllepaṃśvayathuṃgude|
kaṇḍūgaṇḍānivaivarṇyamaruciṃvahnimārdavam||9||
tatroṣṇāyāḥpramathyāyāḥpānaṃsvedāḥpṛthagvidhāḥ|
phalavartyo'thavākālaṃjñātvāśastaṃvirecanam||10||
bilvamūlatrivṛddāruyavakolakulatthavān|
surādimūtravānbastiḥsaprākpeṣyastamānayet||11||
snigdhasvinne'titīkṣṇoṣṇomṛdukoṣṭhe'tiyujyate|
tasyaliṅgaṃcikitsācaśodhanābhyāṃsamābhavet||12||
pṛśniparṇīṃsthirāṃpadmaṃkāśmaryaṃmadhukaṃbalām|
piṣṭvādrākṣāṃmadhūkaṃcakṣīretaṇḍuladhāvane||13||
drākṣāyāḥpakvaloṣṭasyaprasādemadhukasyaca|
vinīyasaghṛtaṃbastiṃdadyāddāhe'tiyogaje ||14||
|
kuryātsvedairvirūkṣaistaṃpācanaiścāpyupācaret||16||
pippalīkattṛṇośīradārumūrvāśṛtaṃjalam|
pibetsauvarcalonmiśraṃdīpanaṃhṛdviśodhanam||17||
vacānāgaraśaṭyelādadhimaṇḍenamūrcchitāḥ|
peyāḥprasannayāvāsyurariṣṭenāsavenavā||18||
dārutrikaṭukaṃpathyāṃpalāśaṃcitrakaṃśaṭīm|
piṣṭvākuṣṭhaṃcamūtreṇapibetkṣārāṃścadīpanān||19||
bastimasyavidadhyāccasamūtraṃdāśamūlikam|
samūtramathavāvyaktalavaṇaṃmādhutailikam||20||
alpavīryomahādoṣerūkṣekrūrāśayekṛtaḥ|
bastirdoṣāvṛtoruddhamārgorundhyātsamīraṇam||21||
savimārgo'nilaḥkuryādādhmānaṃmarmapīḍanam|
vidāhaṃgurukoṣṭhasyamuṣkavaṅkṣaṇavedanām||22||
ruṇaddhihṛdayaṃśūlairitaścetaścadhāvati|
śyāmāphalādibhiḥkuṣṭhakṛṣṇālavaṇasarṣapaiḥ||23||
dhūmamāṣavacākiṇvakṣāracūrṇaguḍaiḥkṛtām|
karāṅguṣṭhanibhāṃvartiṃyavamadhyāṃnidhāpayet ||24||
abhyaktasvinnagātrasyatailāktāṃsnehitegude|
athavālavaṇāgāradhūmasiddhārthakaiḥkṛtām||25||
bilvādinānirūhaḥsyātpīlusarṣapamūtravān|
saralāmaradārubhyāsiddhaṃcaivānuvāsanam||26||
mṛdukoṣṭhe'balebastiratitīkṣṇo'tinirharan|
kuryāddhikkāṃ, hitaṃtasmaihikkāghnaṃbṛṃhaṇaṃcayat||27||
balāsthirādikāśmaryatriphalāguḍasaindhavaiḥ|
saprasannāranālāmlaistailaṃpaktvā'nuvāsayet||28||
kṛṣṇālavaṇayorakṣaṃpibeduṣṇāmbunāyutam |
dhūmaleharasakṣīrasvedāścānnaṃcavātanut||29||
atitīkṣṇaḥsavātovānavāsamyakprapīḍitaḥ|
ghaṭṭayeddhṛdayaṃbastistatrakāśakuśetkaṭaiḥ||30||
syātsāmlalavaṇaskandhakarīrabadarīphalaiḥ|
śṛtairbastirhitaḥsiddhaṃvātaghnaiścānuvāsanam||31||
vātamūtrapurīṣāṇāṃdattevegānnigṛhṇataḥ|
ativāpīḍitobastirmukhenāyātivegavān||32||
mūrcchāvikāraṃtasyādaudṛṣṭvāśītāmbunāmukham|
siñcetpārśvodaraṃcādhaḥpramṛjyādvījayeccatam||33||
keśeṣvālambyacākāśedhunuyāttrāsayeccatam|
gokharāśvagajaiḥsiṃhairājapreṣyaistathoragaiḥ||34||
ulkābhirevamanyaiścabhītasyādhaḥpravartate|
vastrapāṇigrahaiḥkaṇṭhaṃrundhyānnamriyateyathā||35||
prāṇodānanirodhāddhiprasiddhataramārgavān
apānaḥpavanobastiṃtamāśvevāpakarṣati||36||
tataḥkramukakalkākṣaṃpāyayetāmlasaṃyutam|
auṣṇyāttaikṣyātsaratvāccabastiṃso'syānulomayet||37||
pakvāśayasthitesvinnenirūhodāśamūlikaḥ|
yavakolakulatthaiścavidheyomūtrasādhitaḥ||38||
bilvādipañcamūlenasiddhobastiruraḥsthite|
śiraḥsthenāvanaṃdhūmaḥpracchādyaṃsarṣapaiḥśiraḥ||39||
snigdhasvinnemahādoṣebastirmṛdvalpabheṣajaḥ|
utkliśyālpaṃhareddoṣaṃjanayeccapravāhikām||40||
sabastipāyuśophenajaṅghorusadanenavā|
niruddhamārutojanturabhīkṣṇaṃsampravāhate||41||
svedābhyaṅgānnirūhāṃścaśodhanīyānulomikān|
vidadhyāllaṅghayitvātuvṛttiṃkuryādviriktavat||42||
durbalekrūrakoṣṭhecatīvradoṣetanurmṛduḥ|
śīto'lpaścāvṛtodoṣairbastistadvihato'nilaḥ||43||
mārgairgātrāṇisandhāvannūrdhvaṃmūrdhnivihanyate|
grīvāṃmanyecagṛhṇātiśiraḥkaṇṭhaṃbhinattica||44||
bādhiryaṃkarṇanādaṃcapīnasaṃnetravibhramam|
kuryādabhyañjanaṃtailalavaṇenayathāvidhi||45||
yuñjyātpradhamanairnasyairdhūmairasyavirecayet|
tīkṣṇānulomikenāthasnigdhaṃbhukte'nuvāsayet ||46||

aṅgārtibasti vyāpat hetu-lakṣaṇa-cikitsā
snehasvedairanāpādyagurustīkṣṇo'timātrayā|
yasyabastiḥprayujyetaso'timātraṃpravartayet||47||
sruteṣutasyadoṣeṣunirūḍhasyātimātraśaḥ|
stabdhodāvṛtakoṣṭhasyavāyuḥsampratihanyate||48||
vilomanasamudbhūtorujatyaṅgānidehinaḥ|
gātraveṣṭananistodabhedasphuraṇajṛmbhaṇaiḥ ||49||
taṃtailalavaṇābhyaktaṃsecayeduṣṇavāriṇā|
eraṇḍapatraniṣkvāthaiḥprastaraiścopapādayet||50||
yavānkulatthānkolānipañcamūletathobhaye|
jalāḍhakadvayepaktvāpādaśeṣeṇatenaca||51||
kuryātsabilvatailoṣṇalavaṇenanirūhaṇam|
taṃnirūḍhaṃsamāśvastaṃdroṇyāṃsamavagāhayet||52||
tatobhuktavatastasyakārayedanuvāsanam|
yaṣṭīmadhukatailenabilvatailenavābhiṣak||53||
mṛdukoṣṭhālpadoṣasya rūkṣastīkṣṇo'timātravān|
bastirdoṣānnirasyāśu janayet parikartikām||54||
trikavaṅkṣaṇabastīnāṃ todaṃ nābheradho rujam|
vibandho'lpālpamutthānaṃ bastinirlekhanādbhavet||55||
svāduśītauṣadhaistatra paya ikṣvādibhiḥ śṛtam|
yaṣṭyāhvatilakalkābhyāṃ bastiḥ syāt kṣīrabhojinaḥ||56||
sasarjarasayaṣṭyāhvajiṅginīkardamāñjanam|
vinīya dugdhe bastiḥ syāt vyaktāmlamṛdubhojinaḥ||57||
pittaroge'mla uṣṇo vā tīkṣṇo vā lavaṇo'thavā|
bastirlikhati pāyuṃ tu kṣiṇoti vidahatyapi||58||
sa vidagdhaḥ sravatyasraṃ pittaṃ cānekavarṇavat|
sāryate bahuvegena mohaṃ gacchati cāsakṛt||59||
ārdraśālmalivṛntaistu kṣuṇṇairājaṃ payaḥ śṛtam|
sarpiṣā yojitaṃ śītaṃ bastimasmai pradāpayet||60||
vaṭādipallaveṣveṣa kalpo yavatileṣu ca|
suvarcalopodikayoḥ karbudāre ca śasyate||61||
gude sekāḥ pradehāśca śītāḥ syurmadhurāśca ye|
raktapittātisāraghnī kriyā cātra praśasyate||62||
tīkṣṇatvaṃ mūtrapīlvagnilavaṇakṣārasarṣapaiḥ|
prāptakālaṃ vidhātavyaṃ kṣīrādyairmārdavaṃ tathā||63||
āpādatalamūrdhasthān doṣān pakvāśaye sthitaḥ|
vīryeṇa bastirādatte khastho'rko bhūrasāniva||64||
yadvat kusumbhasammiśrāttoyādrāgaṃ haret paṭaḥ|
tadvaddravīkṛtāddehānnirūho nirharenmalān||65||
tatra ślokaḥ
ityetā vyāpadaḥ proktā basteḥ sākṛtibheṣajāḥ|
buddhvā kārtsnyena tān bastīnniyuñjannāparādhyati||66||

ityagniveśakṛte tantre carakapratisaṃskṛte'prāpte dṛḍhabalasampūrite
siddhisthāne bastivyāpatsiddhirnāma saptamo'dhyāyaḥ||7||


Chapter -8 
athātaḥ prāsṛtayogīyāṃ siddhiṃ vyākhyāsyāmaḥ||1||
iti ha smāha bhagavānātreyaḥ||2||
athemān sukumārāṇāṃ nirūhān snehanān mṛdūn|
karmaṇā viplutānāṃ ca vakṣyāmi prasṛtaiḥ pṛthak||3||
kṣīrāddvau prasṛtau kāryau madhutailaghṛtāttrayaḥ|
khajena mathito bastirvātaghno balavarṇakṛt||4||
ekaikaḥ prasṛtastailaprasannākṣaudrasarpiṣām|
bilvādimūlakvāthāddvau kaulatthāddvau sa vātanut||5||
pañcamūlarasāt pañca dvau tailāt kṣaudrasarpiṣoḥ|
ekaikaḥ prasṛto bastiḥ snehanīyo'nilāpahaḥ||6||
saindhavārdhākṣa ekaikaḥ kṣaudratailapayoghṛtāt|
prasṛto hapuṣākarṣo nirūhaḥ śukrakṛt param||7||
paṭolanimbabhūnimbarāsnāsaptacchadāmbhasaḥ|
catvāraḥ prasṛtā eko ghṛtāt sarṣapakalkitaḥ||8||
nirūhaḥ pañcatikto'yaṃ mehābhiṣyandakuṣṭhanut |9|
viḍaṅgatriphalāśigruphalamustākhuparṇijāt||9||
kaṣāyāt prasṛtāḥ pañca tailādeko vimathya tān|
viḍaṅgapippalīkalko nirūhaḥ krimināśanaḥ||10||
payasyekṣusthirārāsnāvidārīkṣaudrasarpiṣām|
ekaikaḥ prasṛto bastiḥ kṛṣṇākalko vṛṣatvakṛt||11||
catvārastailagomūtradadhimaṇḍāmlakāñjikāt|
prasṛtāḥ sarṣapaiḥ kalkairviṭsaṅgānāhabhedanaḥ ||12||
śvadaṃṣṭrāśmabhideraṇḍarasāttailāt surāsavāt|
prasṛtāḥ pañca yaṣṭyāhvakauntīmāgadhikāsitāḥ||13||
kalkaḥ syānmūtrakṛcchre tu sānāhe bastiruttamaḥ|
ete salavaṇāḥ koṣṇā nirūhāḥ prasṛtairnava||14||
mṛdubastijaḍībhūte tīkṣṇo'nyo bastiriṣyate|
tīkṣṇairvikarṣite svādu pratyāsthāpanamiṣyate ||15||
vātopasṛṣṭasyoṣṇaiḥ syurgudadāhādayo yadi|
drākṣāmbunā trivṛtkalkaṃ dadyāddoṣānulomanam||16||
taddhi pittaśakṛdvātān hṛtvā dāhādikāñjayet|
śuddhaścāpi pibecchītāṃ yavāgūṃ śarkarāyutām||17||
athavā'tiviriktaḥ syāt kṣīṇaviṭkaḥ sa bhakṣayet|
māṣayūṣeṇa kulmāṣān pibenmadhvathavā surām||18||
sāmaṃ cet kuṇapaṃ śūlairupaviśedarocakī|
sa ghanātiviṣākuṣṭhanatadāruvacāḥ pibet||19||
śakṛdvātamasṛk pittaṃ kaphaṃ vā yo'tisāryate|
pakvaṃ , tatra svavargīyairbastiḥ śreṣṭhaṃ bhiṣagjitam||20||
ṣaṇṇāmeṣāṃ dvisaṃsargāt triṃśadbhedā bhavanti tu|
kevalaiḥ saha ṣaṭtriṃśadvidyāt sopadravānapi||21||
śūlapravāhikādhmānaparikartyarucijvarān|
tṛṣṇoṣṇadāhamūrcchādīṃścaiṣāṃ vidyādupadravān||22||
tatrāme'ntarapānaṃ syāt vyoṣāmlalavaṇairyutam|
pācanaṃ śasyate bastirāme hi pratiṣidhyate||23||
vātaghnairgrāhivargīyairbastiḥ śakṛti śasyate |
svādvamlalavaṇaiḥ śastaḥ snehabastiḥ samīraṇe||24||
rakte raktena, pitte tu kaṣāyasvādutiktakaiḥ|
sāryamāṇe kaphe bastiḥ kaṣāyakaṭutiktakaiḥ||25||
śakṛtā vāyunā vā''me tena varcasyathānile|
saṃsṛṣṭe'ntarapānaṃ syād vyoṣāmlalavaṇairyutam||26||
pittenāme'sṛjā vā'pi tayorāmena vā punaḥ|
saṃsṛṣṭayorbhavet pānaṃ savyoṣasvādutiktakam||27||
tathā''me kaphasaṃsṛṣṭe kaṣāyavyoṣatiktakam|
āmena tu kaphe vyoṣakaṣāyalavaṇairyutam||28||
vātena viśi pitte vā viṭpittābhyāṃ tathā'nile|
madhurāmlakaṣāyaḥ syāt saṃsṛṣṭe bastiruttamaḥ||29||
śakṛcchoṇitayoḥ pittaśakṛto raktapittayoḥ|
bastiranyonyasaṃsarge kaṣāyasvādutiktakaḥ||30||
kaphena viśi pitte vā kaphe viṭpittaśoṇitaiḥ|
vyoṣatiktakaṣāyaḥ syāt saṃsṛṣṭe bastiruttamaḥ||31||
syādbastirvyoṣatiktāmlaḥ saṃsṛṣṭe vāyunā kaphe|
madhuravyoṣatiktastu rakte kaphavimūrcchite||32||
mārute kaphasaṃsṛṣṭe vyoṣāmlalavaṇo bhavet|
bastirvātena pitte tu kāryaḥ svādvamlatiktakaḥ||33||
tricatuḥpañcasaṃsargānevameva vikalpayet|
yuktiścaiṣātisāroktā sarvarogeṣvapi smṛtā||34||
yugapat ṣaḍrasaṃ ṣaṇṇāṃ saṃsarge pācanaṃ bhavet |
nirāmāṇāṃ tu pañcānāṃ bastiḥ ṣāḍrasiko mataḥ||35||
udumbaraśalāṭūni jambvāmrodumbaratvacaḥ|
śaṅkhaṃ sarjarasaṃ lākṣāṃ kardamaṃ ca palāṃśikam||36||
piṣṭvā taiḥ sarpiṣaḥ prasthaṃ kṣīradviguṇitaṃ pacet|
atīsāreṣu sarveṣu peyametadyathābalam||37||
kacchurādhātakībilvasamaṅgāraktaśālibhiḥ|
masūrāśvatthaśuṅgaiśca yavāgūḥ syājjale śṛtaiḥ||38||
bālodumbarakaṭvaṅgasamaṅgāplakṣapallavaiḥ |
masūradhātakīpuṣpabalābhiśca tathā bhavet||39||
sthirādīnāṃ balādīnāmikṣvādīnāmathāpi vā|
kvātheṣu samasūrāṇāṃ yavāgvaḥ syuḥ pṛthak pṛthak||40||
kacchurāmūlaśālyāditaṇḍulairupasādhitāḥ|
dadhitakrāranālāmlakṣīreṣvikṣurase'pi vā||41||
śītāḥ saśarkarākṣaudrāḥ sarvātisāranāśanāḥ|
sasarpirmaricājājyo madhurā lavaṇāḥ śivāḥ||42||
bhavanti cātra ślokāḥ-
snigdhāmlalavaṇamadhuraṃ pānaṃ bastiśca mārute koṣṇaḥ|
śītaṃ tiktakaṣāyaṃ madhuraṃ pitte ca rakte ca||43||
tiktoṣṇakaṣāyakaṭuśleṣmaṇi saṅgrāhi vātanucchakṛti|
pācanamāme pānaṃ picchāsṛgbastayo rakte||44||
atisāraṃ pratyuktaṃ miśraṃ dvandvādiyogajeṣvapi ca|
tatrodrekaviśeṣāddoṣeṣūpakramaḥ kāryaḥ||45||
tatra ślokaḥ-
prāsṛtikāḥ savyāpatkriyā nirūhāstathā'tisārahitāḥ|
rasakalpaghṛtayavāgvaścoktā guruṇā prasṛtasiddhau||46||
ityagniveśakṛte tantre carakapratisaṃskṛte'prāpte
dṛḍhabalasampūrite siddhisthāne prāsṛtayogīyasiddhirnāmāṣṭamo'dhyāyaḥ ||8||











Chapter 9
athātastrimarmīyāṃ siddhiṃ vyākhyāsyāmaḥ||1||
iti ha smāha bhagavānātreyaḥ||2||
saptottaraṃ marmaśatamasmiñcharīre skandhaśākhāsamāśritamagniveśa!|
teṣāmanyatamapīḍāyāṃ samadhikā pīḍā bhavati, cetanānibandhavaiśeṣyāt|
tatra śākhāśritebhyo marmabhyaḥ skandhāśritāni garīyāṃsi, śākhānāṃ tadāśritatvāt; skandhāśritebhyo'pi hṛdvastiśirāṃsi, tanmūlatvāccharīrasya||3||
tatra hṛdaye daśa dhamanyaḥ prāṇāpānau mano buddhiścetanā mahābhūtāni ca nābhyāmarā iva pratiṣṭhitāni, śirasi indriyāṇi indriyaprāṇavahāni ca srotāṃsi sūryamiva gabhastayaḥ saṃśritāni, bastistu sthūlagudamuṣkasevanīśukramūtravāhinīnāṃ nāḍī(lī)nāṃ madhye mūtradhāro'mbuvahānāṃ sarvasrotasāmudadhirivāpagānāṃ pratiṣṭhā, bahubhiśca tanmūlairmarmasañjñakaiḥ srotobhirgaganamiva dinakarakarairvyāptamidaṃ śarīram||4||
teṣāṃ trayāṇāmanyatamasyāpi bhedādāśveva śarīrabhedaḥ syāt, āśrayanāśādāśritasyāpi vināśaḥ; tadupaghātāttu ghorataravyādhiprādurbhāvaḥ; tasmādetāni viśeṣeṇa rakṣyāṇi bāhyābhighādvātādibhyaśca||5||
tatra hṛdyabhihate kāsaśvāsabalakṣayakaṇṭhaśoṣaklomākarṣaṇajihvānirgamamukhatāluśoṣāpasmāronmādapralāpacittanāśādayaḥ syuḥ; śirasyabhihate manyāstambhārditacakṣurvibhramamohodveṣṭanaceṣṭānāśakāsaśvāsahanugrahamūkagadgadatvākṣinimīlana- gaṇḍaspandanajṛmbhaṇalālāsrāvasvarahānivadanajihmatvādīni, bastau tu vātamūtravarconigrahavaṅkṣaṇamehanabastiśūlakuṇḍalodāvartagulmānilāṣṭhīlopastambhanābhikukṣigudaśroṇigrahādayaḥ; vātādyupasṛṣṭānāṃ tveṣāṃ liṅgāni cikitsite sakriyāvidhīnyuktāni||6||
kintvetāni viśeṣato'nilādrakṣyāṇi, anilo hi pittakaphasamudīraṇe hetuḥ prāṇamūlaṃ ca, sa bastikarmasādhyatamaḥ, tasmānna bastisamaṃ kiñcit karma marmaparipālanamasti| tatra ṣaḍāsthāpanaskandhān vimāne dvau cānuvāsanaskandhāviha ca vihitān bastīn buddhyā vicārya mahāmarmaparipālanārthaṃ prayojayedvātavyādhicikitsāṃ ca||7||
bhūyaśca hṛdyupasṛṣṭe hiṅgucūrṇaṃ lavaṇānāmanyatamacūrṇasaṃyuktaṃ mātuluṅgasya rasenānyena vā'mlena hṛdyena vā pāyayet, sthirādipañcamūlīrasaḥ saśarkaraḥ pānārthaṃ, bilvādipañcamūlarasasiddhā ca yavāgūḥ, hṛdrogavihitaṃ ca karma; mūrdhni tu vātopasṛṣṭe'bhyaṅgasvedanopanāhasnehapānanastaḥkarmāvapīḍanadhūmādīni; bastau tu kumbhīsvedaḥ, vartayaḥ, śyāmādibhirgomūtrasiddho nirūhaḥ, bilvādibhiśca surāsiddhaḥ, śarakāśekṣudarbhagokṣurakamūlaśṛtakṣīraiśca trapusairvārukharāśvābījayavarṣabhakavṛddhikalkito nirūhaḥ, pītadārusiddhatailenānuvāsanaṃ, tailvakaṃ ca sarpirvirekārthaṃ, śatāvarīgokṣurakabṛhatīkaṇṭakārikāguḍūcīpunarnavośīramadhukadvisārivālodhraśreyasīkuśakāśamūlakaṣāyakṣīracaturguṇaṃ balāvṛṣarṣabhakakharāśvopakuñcikāvatsakatrapusairvārubījaśitivārakamadhukavacāśatapuṣpāśmabhedakavarṣābhūmadanaphalakalkasiddhaṃ tailamuttarabastirnirūho vā śuddhasnigdhasvinnasya bastiśūlamūtravikārahara iti||8||
bhavanti cātra ślokāḥ-
hṛdaye mūrdhni bastau ca nṛṇāṃ prāṇāḥ pratiṣṭhitāḥ|
tasmātteṣāṃ sadā yatnaṃ kurvīta paripālane||9||
ābādhavarjanaṃ nityaṃ svasthavṛttānuvartanam|
utpannārtivighātaśca marmaṇāṃ paripālanam||10||
ata urdhvaṃ vikārā ye trimarmīye cikitsite|
na proktā marmajāsteṣāṃ kāṃścidvakṣyāmi sauṣadhān||11||
kruddhaḥ svaiḥ kopanairvāyuḥ sthānādūrdhvaṃ prapadyate|
pīḍayan hṛdayaṃ gatvā śiraḥ śaṅkhau ca pīḍayan||12||
dhanurvannamayedgātrāṇyākṣipenmohayettathā|
(namayeccākṣipeccāṅgānyucchvāsaṃ niruṇaddhi ca)|
kṛcchreṇa cāpyucchvasiti stabdhākṣo'tha nimīlakaḥ ||13||
kapota iva kūjecca niḥsañjñaḥ so'patantrakaḥ|
dṛṣṭiṃ saṃstambhya sañjñāṃ ca hatvā kaṇṭhena kūjati||14||
hṛdi mukte naraḥ svāsthyaṃ yāti mohaṃ vṛte punaḥ|
vāyunā dāruṇaṃ prāhureke tamapatānakam||15||
vasanaṃ kaphavātābhyāṃ ruddhaṃ tasya vimokṣayet|
tīkṣṇaiḥ pradhamanaiḥ sañjñāṃ tāsu muktāsu vindati||16||
maricaṃ śigrubījāni viḍaṅgaṃ ca phaṇijjhakam|
etāni sūkṣmacūrṇāni dadyācchīrṣavirecanam||17||
tumburūṇyabhayā hiṅgu pauṣkaraṃ lavaṇatrayam|
yavakvāthāmbunā peyaṃ hṛdgrahe cāpatantrake ||18||
hiṅgvamlavetasaṃ śuṇṭhīṃ sasauvarcaladāḍimam|
pibedvātakaphaghnaṃ ca karma hṛdroganuddhitam||19||
śodhanā bastayastīkṣṇā na hitāstasya kṛtsnaśaḥ|
sauvarcalābhayāvyoṣaiḥ siddhaṃ tasmai ghṛtaṃ hitam||20||
madhurasnigdhagurvannasevanāccintanācchramāt |
śokādvyādhyanuṣaṅgācca vāyunodīritaḥ kaphaḥ||21||
yadā'sau samavaskandya hṛdayaṃ hṛdayāśrayān|
samāvṛṇoti jñānādīṃstadā tandropajāyate||22||
hṛdaye vyākulībhāvo vākceṣṭendriyagauravam|
manobuddhyaprasādaśca tandrāyā lakṣaṇaṃ matam||23||
kaphaghnaṃ tatra kartavyaṃ śodhanaṃ śamanāni ca|
vyāyāmo raktamokṣaśca bhojyaṃ ca kaṭutiktakam||24||
mūtraukasādo jaṭharaṃ kṛcchramutsaṅgasaṅkṣayau|
mūtrātīto'nilāṣṭhīlā vātabastyuṣṇamārutau||25||
vātakuṇḍalikā granthirviḍghāto bastikuṇḍalam|
trayodaśaite mūtrasya doṣāstā~lliṅgataḥ śṛṇu||26||
pittaṃ kapho dvāvapi vā bastau saṃhanyate yadā|
mārutena tadā mūtraṃ raktaṃ pītaṃ ghanaṃ sṛjet||27||
sadāhaṃ śvetasāndraṃ vā sarvairvā lakṣaṇairyutam|
mūtraukasādaṃ taṃ vidyāt pittaśleṣmaharairjayet||28||
vidhāraṇāt pratihataṃ vātodāvartitaṃ yadā|
pūrayatyudaraṃ mūtraṃ tadā tadanimittaruk||29||
apaktimūtraviṭsaṅgaistanmūtrajaṭharaṃ vadet|
mūtravairecanīṃ tatra cikitsāṃ samprayojayet||30||
hiṅgudviruttaraṃ cūrṇaṃ trimarmīye prakīrtitam|
hanyānmūtrodarānāhamādhmānaṃ gudameḍhrayoḥ||31||
mūtritasya vyavāyāttu reto vātoddhataṃ cyutam|
pūrvaṃ mūtrasya paścādvā sravet kṛcchraṃ taducyate||32||
khavaiguṇyānilākṣepaiḥ kiñcinmūtraṃ ca tiṣṭhati|
maṇisandhau sravet paścāttadarugvā'tha cātiruk||33||
mūtrotsaṅgaḥ sa vicchinnamuccheṣaguruśephasaḥ |
vātākṛtirbhavedvātānmūtre śuṣyati saṅkṣayaḥ||34||
ciraṃ dhārayato mūtraṃ tvarayā na pravartate|
mehamānasya mandaṃ vā mūtrātītaḥ sa ucyate||35||
ādhmāpayan bastigudaṃ ruddhvā vāyuścalonnatām|
kuryāttīvrārtimaṣṭhīlāṃ mūtraviṇmārgarodhinīm||36||
mūtraṃ dhārayato bastau vāyuḥ kruddho vidhāraṇāt|
mūtrarodhārtikaṇḍūbhirvātabastiḥ sa ucyate||37||
uṣmaṇā soṣmakaṃ mūtraṃ śoṣayan raktapītakam|
uṣṇavātaḥ sṛjet kṛcchrādbastyupasthārtidāhavān||38||
gatisaṅgādudāvṛttaḥ sa mūtrasthānamārgayoḥ|
mūtrasya viguṇo vāyurbhagnavyāviddhakuṇḍalī||39||
mūtraṃ vihanti saṃstambhabhaṅgagauravaveṣṭanaiḥ|
tīvraruṅmūtraviṭsaṅgairvātakuṇḍaliketi sā||40||
raktaṃ vātakaphādduṣṭaṃ bastidvāre sudāruṇam|
granthiṃ kuryāt sa kṛcchreṇa sṛjenmūtraṃ tadāvṛtam||41||
aśmarīsamaśūlaṃ taṃ raktagranthiṃ pracakṣate|
rūkṣadurbalayorvātenodāvṛttaṃ śakṛdyadā||42||
mūtrasrotaḥ prapadyeta viṭsaṃsṛṣṭaṃ tadā naraḥ|
viḍgandhaṃ mūtrayet kṛcchrādviḍvighātaṃ vinirdiśet||43||
drutādhvalaṅghanāyāsādabhighātāt prapīḍanāt|
svasthānādvastirudvṛttaḥ sthūlastiṣṭhati garbhavat||44||
śūlaspandanadāhārto binduṃ binduṃ sravatyapi|
pīḍitastu sṛjeddhārāṃ saṃstambhodveṣṭanārtimān||45||
bastikuṇḍalamāhustaṃ ghoraṃ śastraviṣopamam|
pavanaprabalaṃ prāyo durnivāramabuddhibhiḥ||46||
tasmin pittānvite dāhaḥ śūlaṃ mūtravivarṇatā|
śleṣmaṇā gauravaṃ śophaḥ snigdhaṃ mūtraṃ ghanaṃ sitam||47||
śleṣmaruddhabilo bastiḥ pittodīrṇo na sidhyati|
avibhrāntabilaḥ sādhyo na tu yaḥ kuṇḍalīkṛtaḥ||48||
syādvastau kuṇḍalībhūte hṛnmohaḥ śvāsa eva ca|49|
doṣādhikyamavekṣyaitān mūtrakṛcchraharairjayet॥49॥
bastimuttarabastiṃ ca sarveṣāmeva dāpayet |
puṣpanetraṃ tu haimaṃ syācchlakṣṇamauttarabastikam||50||
jātyaśvahanavṛntena samaṃ gopucchasaṃsthitam|
raupyaṃ vā sarṣapacchidraṃ dvikarṇaṃ dvādaśāṅgulam||51||
tenājabastiyuktena snehasyārdhapalaṃ nayet|
yathāvayoviśeṣeṇa snehamātrāṃ vikalpya vā||52||
snātasya bhuktabhaktasya rasena payasā'pi vā|
sṛṣṭaviṇmūtravegasya pīṭhe jānusame mṛdau||53||
ṛjoḥ sukhopaviṣṭasya hṛṣṭe meḍhre ghṛtāktayā|
śalākayā'nviṣya gatiṃ yadyapratihatā vrajet||54||
tataḥ śephaḥpramāṇena puṣpanetraṃ praveśayet|
gudavanmūtramārgeṇa praṇayedanu sevanīm||55||
hiṃsyādatigataṃ bastimūne sneho na gacchati|
sukhaṃ prapīḍya niṣkampaṃ niṣkarṣennetrameva ca||56||
pratyāgate dvitīyaṃ ca tṛtīyaṃ ca pradāpayet|
anāgacchannupekṣyastu rajanīvyuṣitasya ca||57||
pippalīlavaṇāgāradhūmāpāmārgasarṣapaiḥ|
vārtākurasanirguṇḍīśampākaiḥ sasahācaraiḥ||58||
mūtrāmlapiṣṭaiḥ saguḍairvartiṃ kṛtvā praveśayet|
agre tu sarṣapākārāṃ paścārdhe māṣasammitām||59||
netradīrghāṃ ghṛtābhyaktāṃ sukumārāmabhaṅgurām|
netravanmūtranāḍyāṃ tu pāyau cāṅguṣṭhasammitām||60||
snehe pratyāgate tābhyāmānuvāsaniko vidhiḥ|
parihāraśca savyāpat sasamyagdattalakṣaṇaḥ||61||
strīṇāmārtavakāle tu pratikarma tadācaret|
garbhāsanā sukhaṃ snehaṃ tadā''datte hyapāvṛtā||62||
garbhaṃ yonistadā śīghraṃ jite gṛhṇāti mārute|
bastijeṣu vikāreṣu yonivibhraṃśajeṣu ca||63||
yoniśūleṣu tīvreṣu yonivyāpatsvasṛgdare|
aprasravati mūtre ca binduṃ binduṃ sravatyapi||64||
vidadhyāduttaraṃ bastiṃ yathāsvauṣadhasaṃskṛtam |65|
puṣpanetrapramāṇaṃ tu pramadānāṃ daśāṅgulam||65||
mūtrasrotaḥparīṇāhaṃ mudgasroto'nuvāhi ca|
apatyamārge nārīṇāṃ vidheyaṃ caturaṅgulam||66||
dvyaṅgulaṃ mūtramārge tu bālāyāstvekamaṅgulam|
uttānāyāḥ śayānāyāḥ samyak saṅkocya sakthinī||67||
athāsyāḥ praṇayennetramanuvaṃśagataṃ sukham|
dvistriścaturiti snehānahorātreṇa yojayet||68||
bastau, bastau praṇīte ca vartiḥ pīnatarā bhavet|
trirātraṃ karma kurvīta snehamātrāṃ vivardhayet||69||
anenaiva vidhānena karma kuryāt punastryahāt|70|
ataḥ śirovikārāṇāṃ kaścidbhedaḥ pravakṣyate||70||
raktapittānilā duṣṭāḥ śaṅkhadeśe vimūrcchitāḥ|
tīvrarugdāharāgaṃ hi śophaṃ kurvanti dāruṇam||71||
sa śiro viṣavadvegī nirudhyāśu galaṃ tathā|
trirātrājjīvitaṃ hanti śaṅkhako nāma nāmataḥ||72||
paraṃ tryahājjīvati cet pratyākhyāyācaret kriyām|
śirovirekasekādi sarvaṃ vīsarpanucca yat||73||
rūkṣātyadhyaśanāt pūrvavātāvaśyāyamaithunaiḥ|
vegasandhāraṇāyāsavyāyāmaiḥ kupito'nilaḥ||74||
kevalaḥ sakapho vā'rdhaṃ gṛhītvā śirasastataḥ|
manyābhrūśaṅkhakarṇākṣilalāṭārdhe'tivedanām||75||
śastrāraṇinibhāṃ kuryāttīvrāṃ so'rdhāvabhedakaḥ|
nayanaṃ vā'thavā śrotramativṛddho vināśayet||76||
catuḥsnehottamā mātrā śiraḥkāyavirecanam|
nāḍīsvedo ghṛtaṃ jīrṇaṃ bastikarmānuvāsanam||77||
upanāhaḥ śirobastirdahanaṃ cātra śasyate|
pratiśyāye śiroroge yaccoddiṣṭaṃ cikitsitam||78||
sandhāraṇādajīrṇādyairmastiṣkaṃ raktamārutau|
duṣṭau dūṣayatastacca duṣṭaṃ tābhyāṃ vimūrcchitam||79||
sūryodayeṃ'śusantāpāddravaṃ viṣyandate śanaiḥ|
tato dine śiraḥśūlaṃ dinavṛddhyā vivardhate||80||
dinakṣaye tataḥ styāne mastiṣke sampraśāmyati|
sūryāvartaḥ sa tatra syāt sarpirauttarabhaktikam||81||
śiraḥkāyavirekau ca mūrdhnā trisnehadhāraṇam |
jāṅgalairupanāhaśca ghṛtakṣīraiśca secanam ||82||
barhitittirilāvādiśṛtakṣīrotthitaṃ ghṛtam|
syānnāvanaṃ jīvanīyakṣīrāṣṭaguṇasādhitam||83||
 (upavāsātiśokātirūkṣaśītālpabhojanaiḥ)|
duṣṭā doṣāstrayo manyāpaścādghāṭāsu vedanām||84||
tīvrāṃ kurvanti sā cākṣibhrūśaṅkheṣvavatiṣṭhate|
spandanaṃ gaṇḍapārśvasya netrarogaṃ hanugraham||85||
so'nantavātastaṃ hanyāt sirārkāvartanāśanaiḥ|
vāto rūkṣādibhiḥ kruddhaḥ śiraḥkampamudīrayet||86||
tatrāmṛtābalārāsnāmahāśvetāśvagandhakaiḥ|
snehasvedādi vātaghnaṃ śastaṃ nasyaṃ ca tarpaṇam||87||
nastaḥkarma ca kurvīta śirorogeṣu śāstravid|
dvāraṃ hi śiraso nāsā tena tad vyāpya hanti tān||88||
nāvanaṃ cāvapīḍaśca dhmāpanaṃ dhūma eva ca|
pratimarśaśca vijñeyaṃ nastaḥkarma tu pañcadhā||89||
snehanaṃ śodhanaṃ caiva dvividhaṃ nāvanaṃ smṛtam|
śodhanaḥ stambhanaśca syādavapīḍo dvidhā mataḥ ||90||
cūrṇasyādhmāpanaṃ taddhi dehasrotoviśodhanam |
vijñeyastrividho dhūmaḥ prāguktaḥ śamanādikaḥ||91||
pratimarśo bhavet sneho nirdoṣa ubhayārthakṛt|
evaṃ tadrecanaṃ karma tarpaṇaṃ śamanaṃ tridhā||92||
stambhasuptigurutvādyāḥ ślaiṣmikā ye śirogadāḥ|
śirovirecanaṃ teṣu nastaḥkarma praśasyate||93||
ye ca vātātmakā rogāḥ śiraḥkampārditādayaḥ|
śirasastarpaṇaṃ teṣu nastaḥkarma praśasyate ||94||
raktapittādirogeṣu śamanaṃ nasyamiṣyate|
dhmāpanaṃ dhūmapānaṃ ca tathā yogyeṣu śasyate ||95||
(doṣādikaṃ samīkṣyaiva bhiṣak samyak ca kārayet)|96|
phalādibheṣajaṃ proktaṃ śiraso yadvirecanam||96||
taccūrṇaṃ kalpayettena pacet snehaṃ virecanam|
yaduktaṃ madhuraskandhe bheṣajaṃ tena tarpaṇam||97||
sādhayitvā bhiṣak snehaṃ nastaḥ kuryādvidhānavit|98|
prāksūrye madhyasūrye vā prākkṛtāvaśyakasya ca||98||
uttānasya śayānasya śayane svāstṛte sukham|
pralambaśirasaḥ kiñcit kiñcit pādonnatasya ca||99||
dadyānnāsāpuṭe snehaṃ tarpaṇaṃ buddhimān bhiṣak|
anavākśiraso nasyaṃ na śiraḥ pratipadyate||100||
atyavākśiraso nasyaṃ mastuluṅge'vatiṣṭhati|
ata evaṃśayānasya śuddhyarthaṃ svedayecchiraḥ||101||
saṃsvedya nāsāmunnamya vāmenāṅguṣṭhaparvaṇā|
hastena dakṣiṇenātha kuryādubhayataḥ samam||102||
praṇāḍyā picunā vā'pi nastaḥsnehaṃ yathāvidhi|
kṛte ca svedayedbhūya ākarṣecca punaḥ punaḥ||103||
taṃ snehaṃ śleṣmaṇā sākaṃ tathā sneho na tiṣṭhati|
svedenotkleśitaḥ śleṣmā nastaḥkarmaṇyupasthitaḥ ||104||
bhūyaḥ snehasya śaityena śirasi styāyate tataḥ|
śrotramanyāgalādyeṣu vikārāya sa kalpate||105||
tato nastaḥkṛte dhūmaṃ pibet kaphavināśanam |
hitānnabhuṅnivātoṣṇasevī syānniyatendriyaḥ||106||
vidhireṣo'vapīḍasya kāryaḥ pradhmāpanasya tu|
tat ṣaḍaṅgulayā nāḍyā dhameccūrṇaṃ mukhena tu||107||
viriktaśirasaṃ tūṣṇaṃ pāyayitvā'mbu bhojayet|
laghu triṣvaviruddhaṃ ca nivātasthamatandritaḥ||108||
virekaśuddho doṣasya kopanaṃ yasya sevate|
sa doṣo vicaraṃstatra karoti svān gadān bahūn||109||
yathāsvaṃ vihitāṃ teṣu kriyāṃ kuryādvicakṣaṇaḥ|
akālakṛtajātānāṃ rogāṇāmanurūpataḥ||110||
ajīrṇe bhojane bhukte toye pīte'tha durdine|
pratiśyāye nave snāte snehapāne'nuvāsane||111||
nāvanaṃ snehanaṃ rogān karoti ślaiṣmikān bahūn|
tatra śleṣmaharaḥ sarvastīkṣṇoṣṇādirvidhirhitaḥ||112||
kṣāme virecite garbhe vyāyāmābhihate tṛṣi|
vāto rūkṣeṇa nasyena kruddhaḥ svāñjanayedgadān||113||
tatra vātaharaḥ sarvo vidhiḥ snehanabṛṃhaṇaḥ|
svedādiḥ, syādghṛtaṃ kṣīraṃ garbhiṇyāstu viśeṣataḥ||114||
jvaraśokātitaptānāṃ timiraṃ madyapasya tu|
rūkṣaiḥ śītāñjanairlepaiḥ puṭapākaiśca sādhayet ||115||
snehanaṃ śodhanaṃ caiva dvividhaṃ nāvanaṃ matam|
pratimarśastu nasyārthaṃ karoti na ca doṣāvān||116||
nastaḥ snehāṅguliṃ dadyāt prātarniśi ca sarvadā|
na cocchiṅghedarogāṇāṃ pratimarśaḥ sa dārḍhyakṛt||117||
tatra ślokau
trīṇi yasmāt pradhānāni marmāṇyabhihateṣu ca|
teṣu liṅgaṃ cikitsāṃ ca rogabhedāśca sauṣadhāḥ||118||
vidhiruttarabasteśca nastaḥkarmavidhistathā|
savyāpadbheṣajaṃ siddhau marmākhyāyāṃ prakīrtitam||119||





















Chapter -10
athāto bastisiddhiṃ vyākhyāsyāmaḥ||1||
iti ha smāha bhagavānātreya||2||
siddhānāṃ bastīnāṃ śastānāṃ teṣu teṣu rogeṣu|
śṛṇvagniveśa ! gadataḥ siddhiṃ siddhipradāṃ bhiṣajām||3||
baladoṣakālarogaprakṛtīḥ pravibhajya yojitāḥ samyak
svaiḥ svairauṣadhavargaiḥ svān svān rogānniyacchanti||4||
karmānyadbastisamaṃ na vidyate śīghrasukhaviśodhitvāt|
āśvapatarpaṇatarpaṇayogācca niratyayatvācca||5||
satyapi doṣaharatve kaṭutīkṣṇoṣṇādi bheṣajādānāt|
duḥkhodgārotkleśāhṛdyatvakoṣṭharujā vireke syuḥ||6||
avirecyau śiśuvṛddhau tāvaprāptaprahīnadhātubalau|
āsthāpanameva tayoḥ sarvārthakṛduttamaṃ karma||7||
balavarṇaharṣamārdavagātrasnehānnṛṇāṃ dadātyāśu|8|
anuvāsanaṃ nirūhaścottarabastiśca sa trividhaḥ||8||
śākhāvātārtānāṃ sakuñcitastabdhabhagnarugṇānām |
viṭsaṅgādhmānāruciparikartirugādiṣu ca śastaḥ||9||
uṣṇārtānāṃ śītāñchītārtānāṃ tathā sukhoṣṇāṃśca|
tadyogyauṣadhayuktān bastīn santarkya viniyujyāt||10||
bastīnna bṛṃhaṇīyān dadyād vyādhiṣu viśodhanīyeṣu|
medasvino viśodhyā ye'pi narāḥ kuṣṭhamehārtāḥ||11||
na kṣīṇakṣatadurbalamūrcchitakṛśaśuṣkadehānām|
yuñjādviśodhanīyān doṣanibaddhāyuṣo ye ca||12||
vājīkaraṇe'sṛkpittayośca madhughṛtapayoyuktāḥ|
śastāḥ satailamūtrāranālalavaṇāśca kaphavāte||13||
yuñjāddravyāṇi bastiṣvamlaṃ mūtraṃ payaḥ surāṃ kvāthān|
avirodhāddhātūnāṃ rasayonitvācca jalamuṣṇam||14||
suradāruśatāhvailākuṣṭhamadhukapippalīmadhusnehāḥ|
ūrdhvānulomabhāgāḥ sasarṣapāḥ śarkarā lavaṇam||15||
āvāpā bastīnāmataḥ prayojyāni yeṣu yāni syuḥ|
yuktāni saha kaṣāyaistānyuttarataḥ pravakṣyāmi||16||
cirajātakaṭhinabaleṣu vyādhiṣu tīkṣṇā viparyaye mṛdavaḥ|
saprativāpakaṣāyā yojyāstvanuvāsananirūhāḥ||17||
ardhaślokairataḥ siddhān nānāvyādhiṣu sarvaśaḥ |
bastīn vīryasamairbhāgairyathārhāloḍanāñchṛṇu||18||
bilvo'gnimanthaḥ śyonākaḥ kāśmaryaḥ pāṭalistathā|
śālaparṇī pṛśniparṇī bṛhatyau vardhamānakaḥ||19||
yavāḥ kulatthāḥ kolāni sthirā ceti trayo'nile|
śasyante sacatuḥsnehāḥ piśitasya rasānvitāḥ||20||
nalavañjulavānīraśatapatrāṇi śaivalam|
mañjiṣṭhā sārivā'nantā payasyā madhuyaṣṭikā||21||
candanaṃ padmakośīraṃ tuṅgaṃ te paittike trayaḥ|
saśarkarākṣaudraghṛtāḥ sakṣīrā bastayo hitāḥ||22||
arkastathaiva cālarka ekāṣṭhīlā punarnavā|
haridrā triphalā mustaṃ pītadāru kuṭannaṭam||23||
pippalyaścitrakaśceti trayaste śleṣmarogiṣu |
sakṣārakṣaudragomūtrā nātisnehānvitā hitāḥ||24||
phalajīmūtakekṣvākudhāmārgavakavatsakāḥ |
śyāmā ca triphalā caiva sthirā dantī dravantyapi||25||
prakīryā codakīryā ca nīlinī kṣīriṇī tathā|
saptalā śaṅkhinī lodhraṃ phalaṃ kampillakasya ca||26||
catvāro mūtrasiddhāste pakvāśayaviśodhanāḥ|
(vyastairapi samastaiśca caturyogā udāhṛtāḥ)||27||
kākolī kṣīrakākolī mudgaparṇī śatāvarī|
vidārī madhuyaṣṭyāhvā śṛṅgāṭakakaśeruke||28||
ātmaguptāphalaṃ māṣāḥ sagodhūmā yavāstathā|
jalajānūpajaṃ māṃsamityete śukramāṃsalāḥ ||29||
jīvantī cāgnimanthaśca dhātakīpuṣpavatsakau|
pragrahaḥ khadiraḥ kuṣṭhaṃ śamī piṇḍītako yavāḥ||30||
priyaṅgū raktamūlī ca taruṇī svarṇayūthikā|
vaṭādyāḥ kiṃśukaṃ lodhramiti sāṅgrāhikā matāḥ||31||
parisrāve śṛtaṃ kṣīraṃ savṛścīrapunarnavam|
ākhuparṇikayā vā'pi taṇḍulīyakayuktayā||32||
kālaṅkatakakāṇḍekṣudarbhapoṭagalekṣubhiḥ |
dāhaghnaḥ saghṛtakṣīro dvitīyaścotpalādibhiḥ||33||
karbudārāḍhakīnīpavidulaiḥ kṣīrasādhitaiḥ|
bastiḥ pradeyo bhiṣajā śītaḥ samadhuśarkaraḥ||34||
parikarte tathā vṛntaiḥ śrīparṇīkovidārajaiḥ|
(deyo bastiḥ suvaidyaistu yathāvadviditakriyaiḥ)||35||
bastiḥ śālmalivṛntānāṃ kṣīrasiddho ghṛtānvitaḥ|
hitaḥ pravāhaṇe tadvadveṣṭaiḥ śālmalikasya ca||36||
aśvāvarohikākākanāsārājakaśerukaiḥ|
siddhāḥ kṣīre'tiyoge syuḥ kṣaudrāñjanaghṛtairyutāḥ||37||
nyagrodhādyaiścaturbhiśca tenaiva vidhinā paraḥ|38|
bṛhatī kṣīrakākolī pṛśniparṇī śatāvarī||38||
kāśmaryabadarīdūrvāstathośīrapriyaṅgavaḥ|
jīvādāne śṛtau kṣīre dvau ghṛtāñjanasaṃyutau||39||
bastī pradeyau bhiṣajā śītau samadhuśarkarau|
go'vyajāmahiṣīkṣīrairjīvanīyayutaistathā||40||
śaśaiṇadakṣamārjāramahiṣāvyajaśoṇitaiḥ|
sadyaskairmṛditairbastirjīvādāne praśasyate||41||
madhūkamadhukadrākṣādūrvākāśmaryacandanaiḥ|
tenaiva vidhinā bastirdeyaḥ sakṣaudraśarkaraḥ||42||
mañjiṣṭhāsārivānantāpayasyāmadhukaistathā|
śarkarācandanadrākṣāmadhudhātrīphalotpalaiḥ|
raktapitte, pramehe tu kaṣāyaḥ somavalkajaḥ||43||
gulmātisārodāvartastambhasaṅkucitādiṣu|
sarvāṅgaikāṅgarogeṣu rogeṣvevaṃvidheṣu ca||44||
yathāsvairauṣadhaiḥ siddhān bastīn dadyādvicakṣaṇaḥ|
pūrvoktena vidhānena kurvan yogān pṛthagvidhān||45||
tatra ślokāḥ
trikāstrayo'nilādīnāṃ catuṣkāścāpare trayaḥ|
pakvāśayaviśuddhyarthaṃ vṛṣyāḥ sāṅgrāhikāstathā||46||
parisrāve tathā dāhe parikarte pravāhaṇe|
sātiyoge matau dvau dvau jīvādāne tathā trayaḥ||47||
dvau raktapitte mehe ca ekatriṃśacca sapta te|
sulabhālpauṣadhakleśā bastayo guṇavattamāḥ||48||
ityagniveśakṛte tantre carakapratisaṃskṛte'prāpte dṛḍhabalasampūrite siddhisthāne bastisiddhirnāma daśamo'dhyāyaḥ||10||
















Chapter -11

athātaḥphalamātrāsiddhiṃvyākhyāsyāmaḥ||1||
iti ha smāha bhagavānātreyaḥ||2||
bhagavantamudārasattvadhīśrutivijñānasamṛddhamatrijam|
phalabastivaratvaniścaye savivādā munayo'bhyupāgaman||3||
bhṛgukauśikakāpyaśaunakāḥ sapulastyāsitagautamādayaḥ|
katamat pravaraṃ phalādiṣu smṛtamāsthāpanayojanāsviti||4||
kaphapittaharaṃ varaṃ phaleṣvatha jīmūtakamāha śaunakaḥ|
mṛduvīryatayā'bhinatti tacchakṛdityāha nṛpo'tha vāmakaḥ||5||
kaṭutumbamamanyatottamaṃ vamane doṣasamīraṇaṃ ca tat|
tadavṛṣyamaśaityatīkṣṇatākaṭuraukṣyāditi gautamo'bravīt ||6||
kaphapittanibarhaṇaṃ paraṃ sa ca dhāmārgavamityamanyata |
tadamanyatavātalaṃpunarbaḍiśoglānikaraṃbalāpaham||7||
kuṭajaṃ praśaśaṃsa cottamaṃ na balaghnaṃ kaphapittahāri ca|
ativijjalamaurdhvabhāgikaṃ pavanakṣobhi ca kāpya āha tat||8||
kṛtavedhanamāha vātalaṃ kaphapittaṃ prabalaṃ harediti|
tadasādhviti bhadraśaunakaḥ kaṭukaṃ cātibalaghnamityapi||9||
iti tadvacanāni hetubhiḥ suvicitrāṇi niśamya buddhimān |
praśaśaṃsa phaleṣu niścayaṃ paramaṃ cātrisuto'bravīdidam||10||
phaladoṣaguṇān sarasvatī prati sarvairapi samyagīritā|
na tu kiñcidadoṣanirguṇaṃ guṇabhūyastvamato vicintyate ||11||
iha kuṣṭhahitā garāgarī hitamikṣvāku tu mehine matam|
kuṭajasya phalaṃ hṛdāmaye pravaraṃ koṭhaphalaṃ ca pāṇḍuṣu||12||
udare kṛtavedhanaṃ hitaṃ, madanaṃ sarvagadāvirodhi tu|
madhuraṃ sakaṣāyatiktakaṃ tadarūkṣaṃ sakaṭūṣṇavijjalam||13||
kaphapittahṛdāśukāri cāpyanapāyaṃ pavanānulomi ca|
phalanāma viśeṣatastvato labhate'nyeṣu phaleṣu satsvapi||14||
guruṇeti vacasyudāhṛte munisaṅghena ca pūjite tataḥ |
praṇipatya mudā samanvitaḥ sahitaḥ śiṣyagaṇo'nupṛṣṭavān||15||
sarvakarmaguṇakṛdguruṇokto bastirūrdhvamatha naiti nābhitaḥ|
nābhyadho gudamataḥ sa śarīrāt sarvataḥ kathamapohati doṣān ||16||
tadgururabravīdidaṃ śarīraṃ tantrayate'nilaḥ saṅgavighātāt [3] |
kevala eva doṣasahito vā svāśayagaḥ prakopamupayāti||17||
tapavanaṃsapittakaphaviṭkaṃśuddhikaro'nulomayatibastiḥ|
sarvaśarīragaśca gadasaṅghastatpraśamāt praśāntimupayāti||18||
athādhigamyārthamakhaṇḍitaṃ dhiyā gajoṣṭragośvāvyajakarma roganut|
apṛcchadenaṃ sa ca bastimabravīdvidhiṃ ca tasyāha punaḥ pracoditaḥ||19||
ājoraṇau saumya ! gajoṣṭrayoḥ kṛte gavāśvayorbastimuśanti māhiṣam|
ajāvikānāṃ tu jaradgavodbhavaṃ vadanti bastiṃ tadupāyacintakāḥ||20||
aratnimaṣṭādaśaṣoḍaśāṅgulaṃ tathaiva netraṃ hi daśāṅgulaṃ kramāt|
gajoṣṭragośvāvyajabastisandhau caturthabhāgopanayaṃ hitaṃ vadet ||21||
prasthastvajāvyorhi nirūhamātrā gavādiṣu dvitriguṇaṃ yathābalam|
nirūhamuṣṭrasya tathā''ḍhakadvayaṃ gajasya vṛddhistvanuvāsane'ṣṭamaḥ||22||
kaliṅgakuṣṭhe madhukaṃ ca pippalī vacā śatāhvā madanaṃ rasāñjanam|
hitāni sarveṣu guḍaḥ sasaindhavo dvipañcamūlaṃ ca vikalpanā tviyam||23||
gaje'dhikā'śvatthavaṭāśvakarṇakāḥ sakhādirapragrahaśālatālajāḥ|
tathā ca parṇyau dhavaśigrupāṭalī madhūkasārāḥ sanikumbhacitrakāḥ||24||
palāśabhūtīkasurāhvarohiṇīkaṣāya uktastvadhiko gavāṃ hitaḥ|
palāśadantīsuradārukattṛṇadravantya uktāsturagasya cādhikāḥ||25||
kharoṣṭrayoḥ pīlukarīrakhādirāḥ śamyākabilvādigaṇasya ca cchadāḥ|
ajāvikānāṃ triphalāparūṣakaṃ kapitthakarkandhu sabilvakolajam||26||
athāgniveśaḥ satatāturān narān hitaṃ ca papraccha gurustadāha ca|
sadā''turāḥ śrotriyarājasevakāstathaiva veśyā saha paṇyajīvibhiḥ||27||
dvijo hi vedādhyayanavratāhnikakriyādibhirdehahitaṃ na ceṣṭate |
nṛpopasevī nṛpacittarakṣaṇāt parānurodhādbahucintanādbhayāt ||28||
nṛcittavartinyupacāratatparā mṛjābhi(vi)bhūṣāniratā paṇāṅganā|
sadāsanādatyanubandhavikrayakrayādilobhādapi paṇyajīvinaḥ||29||
sadaiva te hyāgataveganigrahaṃ samācarante na ca kālabhojanam|
akālanirhāravihārasevino bhavanti ye'nye'pi sadā''turāśca te||30||
samīraṇaṃ vegavidhāraṇoddhataṃ vibandhasarvāṅgarujākaraṃ bhiṣak|
samīkṣya teṣāṃ phalavartimāditaḥ sukalpitāṃ snehavatīṃ prayojayet||31||
punarnavairaṇḍanikumbhacitrakān sadevadārutrivṛtānidigdhikān|
mahānti mūlāni ca pañca yāni vipācya mūtre dadhimastusaṃyute||32||
satailasarpirlavaṇaiśca pañcabhirvimūrcchitaṃ bastimatha prayojayet|
nirūhitaṃ dhanvarasena bhojitaṃ nikumbhatailena tato'nuvāsayet||33||
balāṃ sarāsnāṃ phalabilvacitrakān dvipañcamūlaṃ kṛtamālakāt phalam|
yavān kulatthāṃśca pacejjalāḍhake rasaḥ sa peṣyaistu kaliṅgakādibhiḥ||34||
satailasarpirguḍasaindhavo hitaḥ sadāturāṇāṃ balavarṇavardhanaḥ|
tathā'nuvāsye madhukena sādhitaṃ phalena bilvena śatāhvayā'pi vā||35||
sajīvanīyastu raso'nuvāsane nirūhaṇe cālavaṇaḥ śiśorhitaḥ|
na cānyadāśvaṅgabalābhivardhanaṃ nirūhabasteḥ śiśuvṛddhayoḥ param||36||
tatra ślokaḥ-
phalakarma bastivaratā netraṃ yadbastayo gavādīnām|
satatāturāśca diṣṭāḥ phalamātrāyāṃ hitaṃ caiṣām||37||
ityagniveśakṛte tantre carakapratisaṃskṛte'prāpte dṛḍhabalasampūrite siddhisthāne phalamātrāsiddhirnāmaikādaśo'dhyāyaḥ||11||


Ckapter -12 

athātauttarabastisiddhiṃvyākhyāsyāmaḥ||1||
itihasmāhabhagavānātreyaḥ||2||
athasvalvāturaṃvaidyaḥsaṃśuddhaṃvamanādibhiḥ|
durbalaṃkṛśamalpāgniṃmuktasandhānabandhanam||3||
nirhṛtānilaviṇmūtrakaphapittaṃkṛśāśayam|
śūnyadehaṃpratīkārāsahiṣṇuṃparipālayet||4||
yathā'ṇḍaṃtaruṇaṃpūrṇaṃtailapātraṃyathaiva[1]ca|
gopālaivadaṇḍīgāḥsarvasmādapacārataḥ||5||
agnisandhukṣaṇārthaṃtupūrvaṃpeyādinābhiṣak|
rasottareṇopacaretkrameṇakramakovidaḥ||6||
snigdhāmlasvāduhṛdyānitato'mlalavaṇaurasau|
svādutiktautatobhūyaḥkaṣāyakaṭukautataḥ||7||
anyo'nyapratyanīkānāṃrasānāṃsnigdharūkṣayoḥ|
vyatyāsādupayogenaprakṛtiṃgamayedbhiṣak||8||
sarvakṣamohyasaṃsargoratiyuktaḥsthirendriyaḥ|
balavānsattvasampannovijñeyaḥprakṛtiṃgataḥ||9||
etāṃprakṛtimaprāptaḥsarvavarjyānivarjayet|
mahādoṣakarāṇyaṣṭāvimānituviśeṣataḥ||10||
uccairbhāṣyaṃrathakṣobhamavicaṅkramaṇāsane|
ajīrṇāhitabhojyecadivāsvapnaṃsamaithunam||11||
tajjādehordhvasarvādhomadhyapīḍāmadoṣajāḥ|
śleṣmajāḥkṣayajāścaivavyādhyaḥsyuryathākramam||12||
teṣāṃvistaratoliṅgamekaikasyacabheṣajam|
yathāvatsampravakṣyāmisiddhānbastīṃścayāpanān||13||
tatroccairbhāṣyātibhāṣyābhyāṃśirastāpaśaṅkhakarṇanistodaśrotroparodha
mukhatālukaṇṭhaśoṣataimiryapipāsājvaratamaka-
hanugrahamanyāstambhaniṣṭhīvanoraḥpārśvaśūlasvarabhedahikkāśvāsādayaḥsyuḥ(1)|
rathakṣobhātsandhiparvaśaithilyahanunāsākarṇaśiraḥśūlatodakukṣikṣobhāṭopāntrakūjanādhmānahṛdayendriyoparodha-
sphikpārśvavaṅkṣaṇavṛṣaṇakaṭīpṛṣṭhavedanāsandhiskandhagrīvādaurbalyāṅgābhitāpapādaśophaprasvāpaharṣaṇādayaḥ (2)|
aticaṅkamaṇātpādajaṅghorujānuvaṅkṣaṇaśroṇīpṛṣṭhaśūlasakthisādanistoda-
piṇḍikodveṣṭanāṅgamardāṃsābhitāpasirādhamanīharṣaśvāsakāsādayaḥ(3)|
atyāsanādrathakṣobhajāḥsphikpārśvavaṅkṣaṇavṛṣaṇakaṭīpṛṣṭhavedanādayaḥ(4)|
ajīrṇādhyaśanābhyāṃtumukhaśoṣādhmānaśūlanistodapipāsā
gātrasādacchardyatīsāramūrcchājvarapravāhaṇāmaviṣādayaḥ(5)|
viṣamāhitāśanābhyāmanannābhilāṣadaurbalyavaivarṇyakaṇḍū
pāmāgātrasādavātādiprakopajāścagrahaṇyarśovikārādayaḥ(6)|
divāsvapnādarocakāvipākāgnināśastaimityapāṇḍutvakaṇḍū
pāmādāhacchardyaṅgamardahṛtstambhajāḍyatandrānidrā
prasaṅgagranthijanmadaurbalyaraktamūtrākṣitātālulepāḥ(7)|
vyavāyādāśubalanāśorusādaśirobastigudameḍhravaṅkṣaṇorujānujaṅghāpādaśūla
hṛdayaspandananetrapīḍāṅgaśaithilya
śukramārgaśoṇitāgamanakāsaśvāsaśoṇitaṣṭhīvanasvarāvasāda
kaṭīdaurbalyaikāṅgasarvāṅgarogamuṣkaśvayathu-
vātavarcomūtrasaṅgaśukravisargajāḍyavepathubādhiryaviṣādādayaḥsyuḥ;
avalupyataivagudaḥ,tāḍyataivameḍhram,avasīdatīvamano,
vepatehṛdayaṃ,pīḍyantesandhayaḥ,tamaḥpraveśyataivaca(8)|
ityevamebhiraṣṭabhirapacāraireteprādurbhavantyupadravāḥ||14||
teṣāṃsiddhiḥ-tatroccairbhāṣyātibhāṣyajānāmabhyaṅgasvedopanāha
dhūmanasyoparibhaktasnehapānarasakṣīrādirvātaharaḥsarvovidhirmaunaṃca(1)|
rathakṣobhāticaṅkramaṇātyāsanajānāṃ
snehasvedādivātaharaṃkarmasarvaṃnidānavarjanaṃca(2)|
ajīrṇādhyaśanajānāṃniravaśeṣataśchardanaṃ
rūkṣaḥsvedolaṅghanīyapācanīyadīpanīyauṣadhāvacāraṇaṃca(3)|
viṣamāhitāśanajānāṃyathāsvaṃdoṣaharāḥkriyāḥ(4)|
divāsvapnajānāṃdhūmapānalaṅghanavamanaśirovirecana
vyāyāmarūkṣāśanāriṣṭadīpanīyauṣadhopayogaḥ
pragharṣaṇonmardanapariṣecanādiścaśleṣmaharaḥsarvovidhiḥ(5)|
maithunajānāṃjīvanīyasiddhayoḥkṣīrasarpiṣorupayogaḥ,
tathāvātaharāḥsvedābhyaṅgopanāhāvṛṣyāścāhārāḥ
snehāḥsnehavidhayoyāpanābastayo'nuvāsanaṃca;
mūtravaikṛtabastiśūleṣucottarabastirvidārīgandhādigaṇa
jīvanīyakṣīrasaṃsiddhaṃtailaṃsyāt||15||
yāpanāścabastayaḥsarvakālaṃdeyāḥ;tānupadekṣyāmaḥ
mustośīrabalāragvadharāsnāmañjiṣṭhākaṭurohiṇītrāyamāṇāpunarnavābibhītakaguḍūcī
sthirādipañcamūlānipalikānikhaṇḍaśaḥklṛptānyaṣṭaucamadanaphalāniprakṣālyajalāḍhake
parikvāthyapādaśeṣorasaḥkṣīradviprasthasaṃyuktaḥpunaḥśṛtaḥkṣīrāvaśeṣaḥ
pādajāṅgalarasastulyamadhughṛtaḥśatakusumāmadhukakuṭajaphalarasāñjanapriyaṅgukalkīkṛtaḥ
sasaindhavaḥsukhoṣṇobastiḥśukramāṃsabalajananaḥkṣatakṣīṇakāsagulmaśūlaviṣamajvarabradhna(vardhma)
-kuṇḍalodāvartakukṣiśūlamūtrakṛcchrāsṛgrajovisarpapravāhikāśirorujā
-jānūrujaṅghābastigrahāśmaryunmādārśaḥpramehādhmānavātaraktapittaśleṣmavyādhiharaḥ
sadyobalajananorasāyanaśceti(1)|
eraṇḍamūlapalāśātṣaṭpalaṃśāliparṇīpṛśniparṇībṛhatīkaṇṭakārikā
gokṣurakorāsnā'śvagandhāguḍūcīvarṣābhūrāragvadhodevadārviti
palikānikhaṇḍaśaḥklṛptāniphalānicāṣṭauprakṣālyajalāḍhakekṣīrapādepacet|
pādaśeṣaṃkaṣāyaṃpūtaṃśatakusumākuṣṭhamustapippalīhapuṣā
bilvavacāvatsakaphalarasāñjanapriyaṅguyavāniprakṣepakalkitaṃ[1]
madhughṛtatailasaindhavayuktaṃsukhoṣṇaṃnirūhamekaṃdvautrīnvādadyāt|
sarveṣāṃpraśastoviśeṣatolalitasukumārastrīvihārakṣīṇakṣata
sthaviracirārśasāmapatyakāmānāṃ[2]ca(2)|
tadvatsahacarabalādarbhamūlasārivāsiddhenapayasā(3)|
tathābṛhatīkaṇṭakārīśatāvarīcchinnaruhāśṛtenapayasā
madhukamadanapippalīkalkitenapūrvavadvastiḥ(4)|
tathābalātibalāvidārīśāliparṇīpṛśniparṇībṛhatīkaṇṭakārikā
darbhamūlaparūṣakakāśmaryabilvaphalayavasiddhenapayasāmadhuka-
madanakalkitenamadhughṛtasauvarcalayuktena
kāsajvaragulmaplīhārditastrīmadyakliṣṭānāṃsadyobalajananorasāyanaśca(5)|
balātibalārāsnāragvadhamadanabilvaguḍūcīpunarnavairaṇḍāśvagandhāsahacara
palāśadevadārudvipañcamūlāni[3]palikāniyavakolakulatthadviprasṛtaṃśuṣkamūlakānāṃ[4]
cajaladroṇasiddhaṃnirūhapramāṇāvaśeṣaṃkaṣāyaṃpūtaṃmadhukamadanaśatapuṣpā
kuṣṭhapippalīvacāvatsakaphalarasāñjanapriyaṅguyavānīkalkikṛtaṃguḍaghṛta
tailakṣaudrakṣīramāṃsarasāmlakāñjikasaindhavayuktaṃsukhoṣṇaṃbastiṃdadyā
-cchukramūtravarcaḥsaṅge'nilajegulmahṛdrogādhmānabradhnapārśvapṛṣṭhakaṭīgrahasañjñānāśabalakṣayeṣuca(6)|
hapuṣārdhakuḍavodviguṇārdhakṣuṇṇayavaḥkṣīrodakasiddhaḥkṣīraśeṣomadhughṛtatailalavaṇayuktaḥ
sarvāṅgavisṛtavātaraktasaktaviṇmūtrastrīkheditahitovātaharobuddhimedhāgnibalajananaśca(7)|
hrasvapañcamūlīkaṣāyaḥkṣīrodakasiddhaḥpippalīmadhukamadanakalkīkṛtaḥ
saguḍaghṛtatailalavaṇaḥkṣīṇaviṣamajvarakarśitasyabastiḥ(8)|
balātibalāpāmārgātmaguptāṣṭapalārdhakṣuṇṇayavāñjalikaṣāyaḥ
saguḍaghṛtatailalavaṇayuktaḥpūrvavadbastiḥsthaviradurbalakṣīṇaśukrarudhirāṇāṃpathyatamaḥ(9)|
balāmadhukavidārīdarbhamūlamṛdvīkāyavaiḥkaṣāyamājenapayasāpaktvā
madhukamadanakalkitaṃsamadhughṛtasaindhavaṃjvarārtebhyobastiṃdadyāt(10)|
śāliparṇīpṛśniparṇīgokṣurakamūlakāśmaryaparūṣakakharjūraphalamadhūkapuṣpai
rajākṣīrajalaprasthābhyāṃsiddhaḥkaṣāyaḥpippalīmadhukotpalakalkitaḥ
saghṛtasaindhavaḥkṣīṇendriyaviṣamajvarakarśitasyabastiḥśastaḥ(11)|
sthirādipañcamūlīpañcapalenaśāliṣaṣṭikayavagodhūmamāṣapañcaprasṛtena
chāgaṃpayaḥśṛtaṃpādaśeṣaṃkukkuṭāṇḍarasasamamadhughṛtaśarkarā
saindhavasauvarcalayuktovastirvṛṣyatamobalavarṇajananaśca[5]|
itiyāpanābastayodvādaśa||16||
kalpaścaiṣaśikhigonardahaṃsasārasāṇḍaraseṣusyāt||17||
satittiriḥsamayūraḥsarājahaṃsaḥpañcamūlīpayaḥsiddhaḥśatapuṣpāmadhukarāsnākuṭajamadanaphala
pippalīkalkoghṛtatailaguḍasaindhavayuktobastirbalavarṇaśukrajananorasāyanaśca(1)|
dvipañcamūlīkukkuṭarasasiddhaṃpayaḥpādaśeṣaṃpippalīmadhukarāsnāmadanakalkaṃ
śarkarāmadhughṛtayuktaṃstrīṣvatikāmānāṃbalajananobastiḥ(2)|
mayūramapittapakṣapādāsyāntraṃsthirādibhiḥpalikaiḥsajalepayasipaktvākṣīraśeṣaṃmadanapippalī
vidārīśatakusumāmadhukakalkīkṛtaṃmadhughṛtasaindhavayuktaṃ
bastiṃdadyātstrīṣvatiprasaktakṣīṇendriyebhyobalavarṇakaram(3)|
kalpaścaiṣaviṣkirapratudaprasahāmbucareṣusyāt,akṣīrorohitādiṣucamatsyeṣu(4)|
godhānakulamārjāramūṣikaśallakamāṃsānāṃdaśapalānbhāgānsapañcamūlānpayasipaktvātatpayaḥpippalīphalakalka
saindhavasauvarcalaśarkarāmadhughṛtatailayuktobastirbalyorasāyanaḥkṣīṇakṣatasyasandhānakaromathitoraska
rathagajahayabhagnavātabalāsakaprabhṛtyudāvartavātasaktamūtravarcaśśukāṇāṃhitatamaśca(5)|
kūrmādīnāmanyatamapiśitasiddhaṃpayogovṛṣanāgahayanakrahaṃsakukkuṭāṇḍarasamadhughṛtaśarkarā
saindhavekṣurakātmaguptāphalakalkasaṃsṛṣṭobastirvṛddhānāmapibalajananaḥ(6)|
karkaṭakarasaścaṭakāṇḍarasayuktaḥsamadhughṛtaśarkarobastiḥ;
ityetebastayaḥparamavṛṣyāḥuccaṭakekṣurakātmaguptāśṛtakṣīrapratibhojanānupānātstrīśatagāminaṃnaraṃkuryuḥ(7)|
govṛṣabastavarāhavṛṣaṇakarkaṭacaṭakasiddhaṃkṣīramuccaṭakekṣurakātmaguptā
madhughṛtasaindhavayuktaḥkiñcillavaṇitobastiḥ(8)|
daśamūlamayūrahaṃsakukkuṭakvāthātpañcaprasṛtaṃtailaghṛtavasāmajjacatuṣprasṛtayuktaṃśatapuṣpā
mustahapuṣākalkīkṛtaḥsalavaṇobastiḥpādagulphorujānujaṅghātrikavaṅkṣaṇabastivṛṣaṇānilarogaharaḥ(9)|
mṛgaviṣkirānūpabileśayānāmetenaivakalpenabastayodeyāḥ(10)|
madhughṛtadviprasṛtastulyoṣṇodakaḥśatapuṣpārdhapalaḥsaindhavārdhākṣayuktobastirvṛṣyatamomūtrakṛcchrapittavātaharaḥ(11)|
sadyoghṛtatailavasāmajjacatuṣprasthaṃhapuṣārdhapalaṃsaindhavārdhākṣayuktobastirvṛṣyatamomūtrakṛcchrapittavyādhiharorasāyanaḥ(12)|
madhutailaṃcatuḥprasṛtaṃśatapuṣpārdhapalaṃsaindhavārdhākṣayuktobastirdīpano
bṛṃhaṇobalavarṇakaronirupadravovṛṣyatamorasāyanaḥkrimikuṣṭhodāvartagulmārśobradhnaplīhamehaharaḥ(13)|
tadvanmadhughṛtābhyāṃpayastulyobastiḥpūrvakalkenabalavarṇakarovṛṣyatamo
nirupadravobastimeḍhrapākaparikartikāmūtrakṛcchrapittavyādhiharorasāyanaśca(14)|
tadvanmadhughṛtābhyāṃmāṃsarasatulyo[mustākṣayuktaḥ
pūrvavadbastirvātabalāsapādaharṣagulmatrikorujānūrunikuñcanabastivṛṣaṇameḍhratrikapṛṣṭhaśūlaharaḥ(15)|
surāsauvīrakakulatthamāṃsarasamadhughṛtatailasaptaprasṛtomusta
śatāhvākalkitaḥsalavaṇobastiḥsarvavātarogaharaḥ(16)|
dvipañcamūlatriphalābilvamadanaphalakaṣāyogomūtrasiddhaḥkuṭajamadanaphala
mustapāṭhākalkitaḥsaindhavayāvaśūkakṣaudratailayuktobastiḥśleṣmavyādhibastyāṭopavātaśukrasaṅga
pāṇḍurogājīrṇavisūcikālasakeṣu[5]deyaiti||18||
ataūrdhvaṃvṛṣyatamānsnehānvakṣyāmaḥ|
śatāvarīguḍūcīkṣuvidāryāmalakadrākṣākharjūrāṇāṃyantrapīḍitānāṃrasaprasthaṃ
pṛthagekaikaṃtadvadghṛtatailagomahiṣyajākṣīrāṇāṃdvaudvaudadyāt,
jīvakarṣabhakamedāmahāmedātvakkṣīrīśṛṅgāṭakamadhūlikāmadhukoccaṭā
pippalīpuṣkarabījanīlotpalakadambapuṣpa-
puṇḍarīkakeśarakalkānpṛṣatatarakṣumāṃsakukkuṭacaṭakacakoramattākṣa-
barhijīvañjīvakuliṅgahaṃsāṇḍarasavasāmajjādeścaprasthaṃdattvāsādhayet|
brahmaghoṣaśaṅkhapaṭahabherīninādaiḥsiddhaṃ
sitacchatrakṛtacchāyaṃgajaskandhamāropayedbhagavantaṃvṛṣadhvajamabhipūjya,
taṃsnehaṃtribhāgamākṣikaṃmaṅgalāśīḥstutidevatārcanairbastiṃgamayet|
nṛṇāṃstrīvihāriṇāṃnaṣṭaretasāṃkṣatakṣīṇaviṣamajvarārtānāṃ
vyāpannayonīnāṃvandhyānāṃraktagulminīnāṃ[1]
mṛtāpatyānāmanārtavānāṃcastrīṇāṃkṣīṇamāṃsarudhirāṇāṃ
pathyatamaṃrasāyanamuttamaṃvalīpalitanāśanaṃvidyāt(1)|19|
balāgokṣurakarāsnāśvagandhāśatāvarīsahacarāṇāṃśataṃśatamāpothyajaladroṇaśateprasādhyaṃ,
tasminjaladroṇāvaśeṣerasevastrapūtevidāryāmalakasvarasayorbastamahiṣavarāhavṛṣakukkuṭa
barhihaṃsakāraṇḍavasārasāṇḍarasānāṃghṛtatailayoścaikaikaṃprasthamaṣṭauprasthānkṣīrasyadattvācandana
madhukamadhūlikātvakkṣīrībisamṛṇālanīlotpalapaṭolātmaguptānnapākitālamastakakharjūramṛdvīkātāmalakī-
kaṇṭakārījīvakarṣabhakakṣudrasahāmahāsahāśatāvarīmedāpippalīhrīberatvakpatrakalkāṃścadattvāsādhayet|
brahmaghoṣādināvidhināsiddhaṃbastiṃdadyāt|
tenastrīśataṃgacchet;nacātrāstevihārāhārayantraṇākācit|
eṣavṛṣyobalyobṛṃhaṇaāyuṣyovalīpalitanutkṣatakṣīṇanaṣṭaśukraviṣamajvarārtānāṃvyāpannayonīnāṃcapathyatamaḥ(2)|
sahacarapalaśatamudakadroṇacatuṣṭyepaktvādroṇaśeṣerasesupūtevidārīkṣurasaprasthābhyāmaṣṭaguṇakṣīraṃghṛtatailaprasthaṃ
balāmadhukamadhūkacandanamadhūlikāsārivāmedāmahāmedā
kākolikṣīrakākolīpayasyāgurumañjiṣṭhāvyāghranakha-
śaṭīsahacarasahasravīryāvarāṅgalodhrāṇāmakṣamātrairdviguṇaśarkaraiḥkalkaiḥsādhayet|
bahmaghoṣādināvidhināsiddhaṃbastiṃdadyāt|
eṣasarvarogaharorasāyanolalitānāṃśreṣṭho'ntaḥpuracāriṇīnāṃkṣatakṣayavātapittavedanā
śvāsakāsaharastribhāgamākṣikovalīpalitanudvarṇarūpabalamāṃsaśukravardhanaḥ(3) |
ityeterasāyanāḥsnehabastayaḥsativibhaveśatapākāḥsahasrapākāvākāryāvīryabalādhānārthamiti||19||
bhavanticātra-
ityetebastayaḥsnehāścoktāyāpanasañjñitāḥ|
svasthānāmāturāṇāṃcavṛddhānāṃcāvirodhināḥ||20||
ativyavāyaśīlānāṃśukramāṃsabalapradāḥ|
sarvarogapraśamanāḥsarveṣvṛtuṣuyaugikāḥ||21||
nārīṇāmaprajātānāṃnarāṇāṃcāpyapatyadāḥ|
ubhayārthakarādṛṣṭāḥsnehabastinirūhayoḥ||22||
vyāyāmomaithunaṃmadyaṃmadhūniśiśirāmbuca|
sambhojanaṃrathakṣobhobastiṣveteṣugarhitam||23||
tatraślokāḥ[1]-
śikhigonardahaṃsāṇḍairdakṣavadbastayastrayaḥ|
viṃśatirviṣkiraistriṃśatpratudaiḥprasahairnava||24||
viṃśatiścatathāsaptaviṃśatiścāmbucāribhiḥ|
navamatsyādibhiścaivaśikhikalpenabastayaḥ||25||
daśakarkaṭakādyaiścakūrmakalkenabastayaḥ|
mṛgaiḥsaptadaśaikonaviṃśatirviṣkirairdaśa[2]||26||
ānūpairdakṣaśikhivadbhūśayaiścacaturdaśa|
ekonatriṃśadityetesahasnehaiḥsamāsataḥ||27||
proktāvistaraśobhinnādveśateṣoḍaśottare|
etemākṣikasaṃyuktāḥkurvantyativṛṣaṃ[3]naram||28||
nātiyogaṃnavā'yogaṃstambhitāstecakurvate||
mṛdutvānnanivartanteyasyatveteprayojitāḥ||29||
samūtrairbastibhistīkṣṇairāsthāpyaḥkṣipramevasaḥ||
śophāgnināśapāṇḍutvaśūlārśaḥparikartikāḥ||30||
syurjvaraścātisāraścayāpanātyarthasevanāt||
ariṣṭakṣīrasīdhvādyātatreṣṭādīpanīkriyā||31||
yuktyātasmānniṣevetayāpanānnaprasaṅgataḥ|
ityuccairbhāṣyapūrvāṇāṃvyāpadaḥsacikitsitāḥ||32||
vistareṇapṛthakproktāstebhyorakṣennaraṃsadā||
karmaṇāṃvamanādināmasamyakkaraṇāpadām||33||
yatroktaṃsādhanaṃsthānesiddhisthānaṃtaducyate||
ityadhyāyaśataṃviṃśamātreyamunivāṅmayam||34||
hitārthaṃprāṇināṃproktamagniveśenadhīmatā||
dīrghamāyuryaśaḥsvāsthyaṃ[1]trivargaṃcāpipuṣkalam||35||
siddhiṃcānuttamāṃlokeprāpnotividhināpaṭhan||
vistārayatileśoktaṃsaṅkṣipatyativistaram||36||
saṃskartākurutetantraṃpurāṇaṃcapunarnavam|
atastantrottamamidaṃcarakeṇātibuddhinā||37||
saṃskṛtaṃtattvasampūrṇaṃtribhāgenopalakṣyate|
tacchaṅkaraṃbhūtapatiṃsamprasādyasamāpayat||38||
akhaṇḍārthaṃdṛḍhabalojātaḥpañcanadepure|
kṛtvābahubhyastantrebhyoviśeṣoñchaśiloccayam||39||
saptadaśauṣadhādhyāyasiddhikalpairapūrayat|
idamanyūnaśabdārthaṃtantradoṣavivarjitam||40||
ṣaḍviṃśatāvicitrābhirbhūṣitaṃtantrayuktibhiḥ||
tatrādhikaraṇaṃyogohetvartho'rthaḥpadasyaca||41||
pradeśoddeśanirdeśavākyaśeṣāḥprayojanam|
upadeśāpadeśātideśārthāpattinirṇayāḥ||42||
prasaṅgaikāntanaikāntāḥsāpavargoviparyayaḥ|
pūrvapakṣavidhānānumatavyākhyānasaṃśayāḥ||43||
atītānāgatāvekṣāsvasañjñohyasamuccayāḥ|
nidarśanaṃnirvacanaṃsanniyogovikalpanam||44||
pratyutsārastathoddhāraḥsambhavastantrayuktayaḥ||
tantresamāsavyāsoktebhavantyetāhikṛtsnaśaḥ||45||
ekadeśenadṛśyantesamāsābhihitetathā||
yathā'mbujavanasyārkaḥpradīpoveśmanoyathā||46||
prabodhanaprakāśārthāstathātantrasyayuktayaḥ||
ekasminnapiyasyehaśāstrelabdhāspadāmatiḥ||47||
saśāstramanyadapyāśuyuktijñatvātprabudhyate|
adhīyāno'piśāstrāṇitantrayuktyāvinābhiṣak|
nādhigacchatiśāstrārthānarthānbhāgyakṣayeyathā||48||
durgṛhītaṃkṣiṇotyevaśāstraṃśastramivābudham|
sugṛhītaṃtadevajñaṃśāstraṃśastraṃcarakṣati||49||
(tasmādetāḥpravakṣyantevistareṇottarepunaḥ|
tattvajñānārthamasyaivatantrasyaguṇadoṣataḥ)||50||
idamakhilamadhītyasamyagarthānvimṛśatiyo'vimanāḥprayoganityaḥ|
samanujasukhajīvitapradātābhavatidhṛtismṛtibuddhidharmavṛddhaḥ||51||
 (yasyadvādaśasāhasrīhṛditiṣṭhatisaṃhitā|
so'rthajñaḥsavicārajñaścikitsākuśalaścasaḥ||52||
rogāṃsteṣāṃcikitsāṃcasakimarthaṃnabudhyate|
cikitsāvahniveśasyasusthāturahitaṃprati||53||
yadihāstitadanyatrayannehāstinatatkvacit|
agniveśakṛtetantrecarakapratisaṃskṛte||54||
siddhisthāne'ṣṭameprāptetasmindṛḍhabalenatu|
siddhisthānaṃsvasiddhyarthaṃsamāsenasamāpitam)||55||
ityagniveśakṛtetantrecarakapratisaṃskṛte'prāptedṛḍhabalasampūrita
siddhisthāneuttarabastisiddhirnāmadvādaśo'dhyāyaḥ||12||
iticarakasaṃhitāyāṃaṣṭamaṃsiddhisthānaṃsampūrṇam|
samāpteyaṃcarakasaṃhitā|

